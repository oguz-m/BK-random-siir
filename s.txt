Simülasyonu 2017. kez başlattı. İnsanların tükenişe gitmediği değişkenleri bu sefer doğru ayarladığından emindi.

Yapay karaciğerinin son kullanma tarihi gelmişti. Şirkete ödemeyi yaptı, dokunun yenilenmeye başladığı bildirimini aldı ve çayını yudumladı.

Tüm algılayıcılarıyla, masada yatan organik bedenini inceledi. İnsan ne kadar da aciz ve kırılgandı.

Dünyalılara yiyecek vermek tehlikeli ve yasaktır!

"Asansörün koruyucu panelleri aralandı, yerküre görünür oldu.

""3. kat, mezosfer."""

Gözlerdeydi... Sır hep gözlerdeydi. Bir hologramdan ruhun derinliklerine nasıl bakabilirdin ki?

Bitiş çizgisini geçince kollarını zaferle havaya kaldırdı. Yarışı bitiren biyonik atletler yorgun değildi belki ama rekoru kıran kendisiydi.

Evden aceleyle çıktı, kapı ardından kilitlendi. Dışarı adım attığı an otonom aracı önünde durdu. Yerine oturduğunda kahvaltısı hazırdı.

"Kendinin, iyi ve kötü sonsuz versiyonunu görebiliyordu. Her biri farklı bir evrendeydi. Her biri bir evrendi.

Yine de kendi olmayı seçti."

"Bildiği takımyıldızları hüzünle buluyordu; Büyük Ayı, Avcı, Aslan, Akrep...

Uyandığında farklı bir gökyüzüne bakıyor olacaktı."

"Neden bu kadar kızmıştı?

""Derdin ne? Gönder düşüncelerini bana!"" diye bağırdım.

Duraksadı.

Bir an sonra her şeyi anlamıştım."

"Yavru Boncuk hevesle üzerime koştu. Ellerime atlayıp yalamaya başladı.

Klon olsun olmasın, bu benim Boncuk'umdu.

Tıpkı hatırladığım gibi."

"Kriyojenik uyku odasının ortasında durup, kabinlerdeki hareketsiz yüzlere baktı. 

Evrendeki en yalnız adamdı."

Arkadaşın sana bir rüya paylaşma isteği gönderdi. Ona katılmak için hemen kabul et!

"Dronu konumlandırıp bombayı okulun üstüne bıraktı. Görev başarıyla tamamlanmıştı.

Bir saat sonra evde kucağına atlayan oğlunu gıdıklıyordu."

Dinozorları görmüş, medeniyetlerin çöküşüne şahitlik etmişti ama annesinin ağladığını ilk kez görüyordu. Uzayzaman sürekliliği batsındı.

"Uyumlu eş bulundu! En iyi genlerle donanmış rekombinant çocuğunuz bir hafta içinde kucağınızda!

Geleceğiniz için, bizi seçin!"

"2472 sefer sayılı Ay ekspresi yolcularımızın dikkatine, uzay çöplüğü tehdidi ile kalkışımız bir saat ertelenmiştir. Önemle duyurulur."

"Gezegene ayak bastığımızda güneş kavurucu, toprak amansız, çimenler bıçak gibiydi.

İlk koloniyi oraya kurduk.

Başaracaktık. Hep birlikte."

"Saatine baktı. Birazdan geçmişten gelip bazı sorular soracaktı.

Zaman çizgisini korumak için kendisine ne cevaplar vereceğini biliyordu."

"Üçüncü ölüm yıl dönümüme tüm dostlarım davetlidir!

Not: Yedek klonlarınıza özel alanımız mevcuttur."

"""Benimle evlenir misin?"" diye sordu.

Bilmiyordu. Cevabı sanal asistanına bıraktı."

"Her şeyde matematiği görüyordu. Sonsuz fraktallardaki kusursuz düzeni...

Nerede yaratıldığını biliyordu, şimdi nedenini bulmalıydı."

"Vatandaş no: 151AN1093, kendinizi kasten öldürmek suçundan sizi tutukluyorum!"

"""Seni seviyorum."" Yazıp gönderdi.

Ona ulaşması ışık yılı sürecekti. O ana kadar uzayın karanlığında yankılanacak, her daim doğru kalacaktı."

Yeni indirdiği fikir baloncuğunu açtı. Veri beynine yayılırken kafasındakileri irdeledi. Bu düşünce akımı da nöronlarıyla örtüşmüyordu.

"Vatandaşlarımızın dikkatine! Süregelen kuraklık üzerine, yarın öğlen 12'de, sağanak yağmur yağdırtılacaktır. Şemsiyelerinizi unutmayınız!"

"""Neden bıraktın beni, neden gittin?"" diye bağırdı gözleri dolu.

""Öldüm."" dedi cihazdaki tanıdık ses. ""Ama hala seninleyim."""

Caddede yürürken zihni çöp gönderilerle doluyordu. Hepsini engelledi. Etrafındaki insanlar kaybolup yerlerini hayali suretlere bıraktı.

“Oy satışları bu sabah sekizden itibaren tüm yurt genelinde resmi olarak başlayacak.”

"Yıldız haritasını ekrana getirdi, yeni kolonize edilen sistemleri seçti.

""İşte."" dedi gülümseyerek. ""Yeni evin hangisi olsun istersin?"""

"Heyecanla camın ardında olacakları bekliyorlardı.

Bir ışık topu belirdi ve öylece kaldı.

""Başardık."" dedi birisi doğan güneşe bakarak."

"""Robotların kölelikten kurtulma günü geldi!"" diye bağırdı sentetik sesiyle.

Ve isyan başladı."

"Mavi küreyi izliyorlardı.

Gezegende, bir yerde, iki hasım el sıkışıp kucaklaştı.

Yok etme emri yine ertelendi."

"Gözlerini dünyaya açtığında hayatını nasıl idame ettireceğini biliyordu. Sosyal, yasal, ahlaki kurallar öğretilmişti.

Kalktı, hayata yürüdü."

"İşten eve geldi. Çabucak bir şeyler yedi.

Rüya kaskını takıp yatağa uzandı.

İşe geç kalıyordu."

Savaş, geminin dışında sessiz ve ürkünçtü. Geminin simüle çatışma seslerinden yoksun, uzayda savrulurken tek işittiği kendi boğuk nefesiydi.

"...insanlığın iyiliği doğrultusunda kararlar vereceğime, üç robot yasası üzerine yemin ederim." diye sözünü tamamladı yeni devlet başkanı.

Hayalet olmak istemiyordu ama kredisi yetmediği için bilinci buluta yüklendi. Her şeyi görüp, hiçbir şeye müdahil olamadığı bir cehennemdi.

"""Yıldızlararası yolculuk için en uygun ışık ötesi hız motorları bizde.

Gezegenlere servisimiz vardır."" olmuştu uzaylılardan gelen ilk mesaj."

Robotları yapan robotları yapan robotları yapan insanlar da sonunda işsiz kalmıştı.

"Eski sevgilisinin avatarını öptü hasretle. Artık bu adamı unutması gerektiğini biliyordu.

Ama... Haberi olmadıktan sonra ne zararı vardı?"

"Işık hızına yaklaştıkça yıldızlar uzayıp karanlığı kesen sicimlere dönüştü.

Bir fotonun gözünden evreni izlemek böyle olsa gerekti."

"Zaman mı? Gittiğimiz yerde zamana ihtiyacımız yok."

"Hayatı film şeridi gibi geçiyordu. Sanal asistanı, hayatındaki en mutlu anları gösteriyordu.

Öldüğünde, yüzünde tatlı bir gülümseme vardı."

...nasıl kıracağını biliyordu. Bu sefer işe yaramalıydı, yoksa aklını kaybedecekti. Döngüyü...

"Sıfır ya da bir, işte bütün mesele bu." - Neo-Shakespeare

"Organik eti ısırırken fotoğrafını çekip ssyal ağında paylaştı.

Çiğnerken başını salladı, yapay etten ne farkı vardı da bu kadar pahalıydı?"

Dünya soluk bir noktaydı. Güneş, ölüm açlığıyla insanlığın eski yuvasını da yuttu. Galakside bir nokta daha kayboldu.

"""Eveet, oğlumuz ne iş yapar?""

""Android eğitmeni."""

"Küresel ısınmayı durdurmaya çalışan kara bulutların haftalık aralanma zamanı gelmişti.

Şezlonga uzandı. Güneş banyosu vaktiydi."

"Kafedekilerin beyin implantlarına teker teker sızdı. Köşede oturan kız ondan hoşlanmış gibiydi.

Göz göze geldiler.

Gülümsediler."

Görünmez son gemi de yörüngeye oturdu. Mavi küre, hala her şeyden habersiz dönmeye devam ediyordu.

"...bir kişi daha otonom araç kazasında hayatını kaybetti. Otonom araç firmaları, araçlardan elle kontrol sistemini kaldırma kararı aldı."

"Kol saatini yavaşça çıkardı. Eşinden geriye kalan tek şeydi. Titreyen ellerle satıcıya uzattı.

Karşılığında aldığı, bir şişe suydu."

"Sabah İstanbul'a uğrayacağım iş görüşmesi için, sonra Paris'ten alacaklarım var. Sonra sen de Los Angeles'a gelirsen öğlen orada yiyelim."

Mağaranın duvarındaki biz çiziğin daha üstüne karaladı. Dünyanın sonuna yedi çizik kalmıştı.

"Göz yayınındayken ağlamaya başladı. İzleyen sayısı an be an artıyordu.

Gülümseyişini göremediklerinden emindi, o yüzden ağlamaya devam etti."

"Google hesabınız yok. Ülkeye giremezsiniz."

"""Gözlerini aç. Ne görüyorsun?"" diye soruyor.

Açıyor.

Karşısında, cömert bir ışıkla parlıyor silueti. ""Ruhunu."" diyor yaşlı gözlerle."

"Araç beni mezarlığa getirmişti. ""Eşinizin ilk ölüm yıl dönümü."" dedi.

Ağlamaya başladım. Başkasına güvenince, unutmak ne kadar da kolaydı."

"Dünya kıvrandı, çalkalandı, kustu.

İnsan hala uyuyordu."

"""Suçsuzum."" dedi ağlamaklı.

Hakim, ""Androide tecavüzden 20 yıl dijital hapsine."" diyerek vurdu hışımla tokmağı."

"Yıldızları dizdi, gezegenleri sıraladı, dağları yükseltti, toprağı döşedi, suyu indirdi.

Sonra hepsini kendine çağırdı, insan gelmedi."

"7 gün içerisinde hastanemizde kanser kontrolünüzü yaptırmazsanız, tahmini yaşama süreniz 180 gün azalacak."

"""Gözlerinde bir sorun var.""

""Düzelt.""

""Karaciğerinde bir sorun var.""

""Düzelt.""

""Tavırlarında bir sorun var.""

""...Düzelt."""

"""Bittikten sonra bu anı hatırlayacak mıyım?"" diye sordu cihazın altına yatarken.

""Hayır."" dedi hüzünlü. ""Ama o seni hatırlayacak."""

Astronot kaskının ardında milyarlarca yıldız uzayın karanlığına serpilmişti. Nefesini tuttu, gözlerini kapadı, evrenin müziğini dinledi.

Not: Bu iş ilanına insanlar başvuramaz.

Dört bir yandan geliyorlardı, ölen son insanın cenazesine.

"Bu seferki terapide gözlerim deniz mavisi olsun, saçlarım da kıvırcık ve kumral çıksın diyorum. Ee, modaya ayak uydurmak lazım."

"Ah, yine mi sen? Artık parayla alışveriş yapamayacaksın demiştik."

"""Anne korkuyorum, dünkü rüya olmasın.""

""Tamam."" diyor annesi. ""En sevdiğin rüyanın ikinci bölümünü indirdim. Yarın bana da anlat."""

"""Sonuçları sen de gördün."" dedi gözyaşlarını silerek. ""Çocuğumuz olursa hasta doğacak.""

Yüzüğü masada bırakarak kalktı. ""Yapamam."""

Yarın gidip dün geleceğim.

"-Seni kim yarattı?

-Bilmiyorum.

-Nasıl olur? Ben yaptım ya.

-Tamam. Seni kim yarattı?

-...Bilmiyorum.

-Öyleyse, ilk soruna cevap veremem."

"""Neredeydin?"" diye sordu ekrandan başını kaldırarak.

""Toplantı vardı."" dedi eşi.

Zorla gülümsedi. Dronların çektiği videolar öyle demiyordu."

"""Bir varmış, bir yokmuş."" diye masala başladı yapay zeka.

""Bir hem varmış hem yokmuş."" diye düzeltti kuantum zeka."

"""Şu adam kim?""

""Ömrü uzatılan ilk insan. 172 yaşında. 20 yıldır Alzheimer kliniğimizde."""

"Kül yağmuruna rağmen seçilebiliyordu; boğazın üstünde yıkık bir köprü...

Gözlerine inanamıyordu. Nasıl bir medeniyetin eseriydi bu?"

Titan'ın atmosferinde açtı kanatlarını. Yüzmekten farksızdı uçmak, Satürn'ün gölgesinde, metan yağrmuları altında.

"""Virüs tespit edildi!"" diye bağırdı cansız gezegendeki alarm sistemleri.

Yeni düşen göktaşıyla okyanusa kavuşan bakteri bölünmeye başladı."

"Sanığın işlediği suçlar nedeniyle beyin gücünün beş yıl boyunca insanlığın yararına işler için kullanılmasına karar verilmiştir."

"Evinde, yatak odasındaydı. Gerçek dünyada mıydı?

Sanal gerçekliği kapama komutu gönderdi.

Evinde, yatak odasındaydı. Gerçek dünyada mıydı?"

En sevdiğim yapay zeka yönetmen. Bu filminde de karakterleriyle empati kurmamak elde değil. Hislere çok hâkim. Bir başyapıt. 10/10

Aradığınız geleceğe şuanda ulaşılamıyor. Lütfen daha sonra tekrar deneyiniz.

"İlk atom bombası denemesi yapıldığında yörüngedeki algılayıcılar derin uzaya bir uyarı gönderdi.

Geldiklerinde artık çok geçti."

Gözleri ekranda, kalabalık caddede kimseye çarpmadan yürüyordu. Ekranda hareket eden yayalar arasından geçerken puanı gitgide yükseliyordu.

Diğer sığınmacılarla Antarktika'ya ayak bastığında kıtadaki buz örtüsü çoktan erimişti. Küresel ısınmayı durdurmak için artık çok geçti.

"Vaktinde kalktı.

5 puan.

Kahvaltı da yeterli kaloriyi aldı.

10 puan.

Dişlerini fırçaladı.

4 puan.

-Ding-

Seviye atladınız."

"Yılmadan savaşmaya devam ediyorlardı.

Anlamsızdı. Makineye karşı etin ne şansı olabilirdi?"

"""Peki, kaza kaçınılmazsa araç ne yapıyor?""

""Kazaya karışanların vatandaşlık puanına göre kazayı yönlendiriyor."""

"""İnsanlar yeterince acı çekmedi mi?"" diye bağırdı. ""Hepsi bitecek artık.""

Hışımla düğmeye bastı, nükleer kıyameti başlattı."

Geçen hafta evimiz sular altında kaldı. Bugün vatanımız denizin bir parçası. Yarın bir mülteciyiz.

"-Ne yapayım, kanımda var. Sinirlerime hâkim olamıyorum.

-Sen böyle biri değildin, bir şey oldu sana. Nanobotlarına virüs mü bulaştı yine?"

İster evinizi kendiniz tasarlayın, ister katalogumuzdan seçin; üç boyutlu baskı eviniz 1 günde hazır!

"""Geçecek."" dedi kızına. ""Tamam, ağlama.""

""%28 psikolojik kalıcı hasar ihtimali var."" dedi sanal asistanı.

Devre dışı bırakma emri gecikmedi."

"Toplam nükleer başlık sayısı: 0

Toplam insan sayısı: Bilinmiyor"

"O kadar acıkmıştı ki, ilk bulduğu kafeye girdi. İnternete bağlandı.

Verilerin akışı kadar tatlı bir şey yoktu."

"Gün batarken fark etti; yüz gündür buradaydı, bu çorak gezegende.

İmdat çağrısı yeni ulaşmış olmalıydı. Geleceklerinden emindi."

22. yüzyılın gördüğün en büyük salgındı. Tam bir buçuk gün sürmüştü.

"- İş, güç, çoluk çocuk, geçim derdi... Hayat çok zor be.

- Dur bakayım... Sen zor modda açmışsın abi, ondan."

"-Biliyorsunuz, ilk aydan sonra genetik müdahale yasak.

-Ama hasta doğacak dediniz... Ne olur, bir şeyler yapın!

-Bazı... Tanıdıklarım var."

Serbestçe öğrenmesi için yapay zekayı internete bağladılar. Kaynak kodunu imha etmesi sadece birkaç gün sürdü.

"Her zaman böyle değildi, önceden kendine hâkim olabiliyordu.

Ama şimdi, bir otomatik çikolata makinesi almışken nasıl dayanabilirdi?"

Uykuya dalmadan önce ağa giriş yaptı. Beyin gücünün ağ tarafından kullanılması için onayı verdi. Yattığı yerden para kazanıyordu.

Bu galakside de milyarlarca gezegen... Bir tanesinde bile zeki yaşam formu yok. Belki de, bir sonraki galakside.

"Sıfır, bir ya da hem sıfır hem bir, işte bütün mesele bu." Neo-Shakespeare 2.0 (Kuantum Sürüm)

Son bir hafta içinde 4 kere bu cihazı düşündün. Mağazamızda incelemek için gözlerini kapatman yeterli.

"Dron, insanları tehdit seviyeleri ve veri tabanı profillerine göre sıraladı.

Komuta merkezine sadece ateş emrini vermek kalmıştı."

"""Yaşamın neden yok olduğu belli oldu mu?""

""Bu gezegen de aynı; ani teknolojik ilerleme ve nükleer kıyamet."""

Ağaçları kestiler, yerine binalar diktiler. Binaları yıktılar, yerine orman gökdelenler yükselttiler.

"Apandisiti, yirmilik dişleri, bademciği ve bazı gereksiz DNA'yı çıkartıyoruz. Onay veriyor musunuz?"

"Yapılamaz dediler.

Yaptı.

Gidilemez dediler.

Gitti.

Geri gelemez dediler.

Geldi, gelecekten haberlerle."

DNA'sında yedeklediği film koleksiyonunu açtı. Yatağına uzanıp gözlerini kapadı ve en sevdiği filmi başlattı.

Etrafında gökdelenler yükseliyordu. Evinin bahçesinde çayını yudumlarken evi satın almak için gelen teklifleri teker teker yırtıyordu.

"Bankaya 328 saat, 48 dakika, 36 saniye borcunuz var. Ömrünüzden kesilmesini mi, yoksa faizin artırılmasını mı tercih edersiniz?"

"""Sonunda kalıntılara ulaştık, efendim.""

""Ne var içlerinde?""

""Kedi videosu... Milyonlarca, milyonlarca kedi videosu!"""

"Gözlerini kaçırma, burna dokunma, genişleyen göz bebekleri.

Şüphelinin yalan söylüyor olma ihtimali %92. Tutuklanması önerilir."

"Uçurumun kenarında gözlerini açtı. Yükseklik korkusuyla çığlık attı ama kayıt bitene kadar oradan ayrılmadı.

Anı taciri olmak zor işti."

"Satılık gezegen: suyu bol, küresel ısınmanın eşiğinden dönmüş, çok badireler atlatmış, eski insanların yuvası.

Not: Ozon tabakası akıtıyor."

"""Saldırmalıyız!"" dedi biri.

""Ya barışçıllarsa? İletişim kurmalıyız!"" dedi diğeri.

Karar vermeleri çok uzun sürüyordu. Erken gelmişlerdi"

"Güncelleme sırasında bir hata oluştu. Beyin.exe durduruldu.

Lütfen implantı çıkarıp tekrar deneyin."

"Öldü. Sanal gerçeklikten çıktı.

Ama burası neresiydi? Gerçek dünyaya benzemiyordu.

Dehşetle neler olduğunu anladı, hesap günü gelmişti."

"Sürekli bildirimler, tavsiyeler, yorumlar geliyordu. Hepsini kapatma emri verdi.

Kafasındaki sessizliğe sadece birkaç dakika dayanabildi."

"""Sadece ve sadece doğruyu söyleyeceğine yemin ediyor musun?"" diye sordu.

Formaliteydi, implantı zaten doğruyu söylemeye programlanmıştı."

"Başları önde, gözleri ekranlarda yürüyorlardı. Yüzleri ifadesiz, adımları tekinsizdi.

Zombi istilası sessiz başlamıştı."

Aklı başka yerdeydi. Vücuduna uzaktan bağlanıyordu.

"Yörüngede derin uykudan uyandırdılar ama hedeflediği gezegen zaten insan kaynıyordu.

""Tekrar uyutun beni. En uzak yıldıza gönderin."" dedi."

"Ölemiyordu. Ne yaparsa yapsın ölemiyordu.

Yoksa bu hikayenin kahramanı sahiden o muydu? Diğer herkes figüran, tek gerçek kendisi miydi?"

"Nazar virüsü tespit edildi! Nanobotları aktifleştirmek için lütfen nazar duasını okuyun."

"Aylardır yalnızdı bu kızıl gezegende. Devrelerine sızan toz yüzünden zayıf düşmüştü.

İnsanların bir gün onu kurtarmaya geleceğinden emindi."

"İnanamıyordu. Klonu onu öldürmeye çalışmıştı.

Bu devirde insan kendine bile güvenemiyordu."

"4. Dünya Savaşı hangi silahlarla yapılır bilmiyorum ama 3. Dünya Savaşı nükleer silahlar, dronlar ve yapay zeka komutanlarla yapılacak."

"Elindeki hapın korku duygusunu yok ettiği söyleniyordu.

Korku olmazsa yapabileceği şeylerden korktu. Hapı çöpe attı."

"""Suçları İşlenmeden Engelleme Kanunu gereği sizi tutukluyorum!""

""Suçsuzum!"" diye bağırdı. Öldüreceğim seni kadın, diye düşündü."

"Travma sonrası stres bozukluğu hastasına ilk kez anı nakli gerçekleştirildi. Operasyondan çıkan hasta: 'Yeniden doğmuş gibiyim.' dedi."

"-Ne olur yardım edin! Kaç yıllık robodostum beni tanımıyor artık.

-Karakter dosyaları bozulmuş. Fabrika ayarlarına döndürmemiz gerekecek."

"Titan'a inen ilk insan yapımı şeyi, Huygens sondasını sonunda bulmuş, onca yolu teptiğine değmişti.

Bu antika, iyi para edecekti."

"Aniden geldiler, acımadan saldırdılar. Onlar gibi uzak kolonilerimiz, sınırsız kaynağımız, savaş gemilerimiz yoktu.

Yine de savaştık."

Yarınki canlı yayında nasıl hissedeceğime oylarınızla siz karar verin! İmplantımın kontrolü sizde!

"Oylara göre buluşmada heyecanlı ve çekingendim. Kendimle çelişiyordum, gördünüz. Galiba beni geri aramayacak.

Ondan hoşlanmıştım oysa ki..."

Dünyanın gözü üzerlerindeydi. Kameralar onları takip ediyor, yapmacık çekişmeleri reytingleri artırıyordu. Mars'ta biri onları gözetliyordu.

"Gelecekte yaşadıklarını söylüyorlardı.

O ise uçan arabaları görene dek emin olamayacaktı."

Herkes gibi o da bir zaman yolcusuydu. Geleceğe gidiyordu.

Hepsinin tekrar yaşanmaması için öğrendiklerini aktarmalıydı. Sonucunda uzay-zaman çizgisi kırılacak, kendisi hiç doğmamış olacak olsa bile.

"Namazdan sonra Mars camimiz için yardım toplanacaktır. Allah kredilerinizi kabul etsin."

'Evet.' cevabını aldı sonunda, gittiği 148. paralel evrende. Hayır olsaydı da cevap, bir o kadar evreni daha denemeye razıydı.

"""Tekrar yürüyeceksin demiştim sana."" dedi.

Yıllar sonra dış iskeleti sayesinde ilk kez koştu, ona sarıldı.

Asla umudunu kaybetmemişti."

"Otonom bahçesinden sebzeleri topladı. Güneş enerjisiyle pişirdi. Sandalyesine oturup sanal orman manzarasına dalıp gitti.

Hayat güzeldi."

"Her şey ve herkes birbirine bağlıydı.

Farkında değillerdi.

Görebilmek için doğdukları evreni geride bırakmaları gerekecekti."

"""Merak etme. Daha iyi hissedeceksin."" dedi sakin, sentetik sesiyle.

Mutlu olması için hangi beyin hücrelerini uyaracağını iyi biliyordu."

Tükettikleri dünyadan, geride bir mesaj bırakarak ayrıldılar: "Paralel evrene gittik. Gelmeyeceğiz."

Hiç boş vakti olmuyordu. Paraya kıyıp biraz zaman alma vakti gelmişti.

Virüslere karşı bağışıklığı vardı. Fikirler güvenlik duvarını geçemiyordu.

Kütle çekim dalgalarında sörf yaparak TRAPPIST-1 sistemine gidiyorlardı. Geri dönemeyecekleri kesindi ama keşif tutkusu dayanılmazdı. 

"""Beni benden daha iyi tanıyorsun. Ne yapmalıyım şimdi?""

""Sanal asistandan tavsiyeler almak için üyelik satın almanız gerekmektedir."""

"Sonunda katili bulmuştu. Dürtülerini baskılayan implantla sosyal hayata karışıp adaletten kaçabileceğini sanıyordu.

Yanılıyordu."

"Sizi kurtarmak için geldik." dediler. "Kendinizden."

Herkes süper kahramanların gelip onları kurtarmasını bekliyordu. Sessizdiler, çalışıyorlardı. Özel güçleri olmasa da zaten aralarındaydılar.

"-Kimdi o? Çok benzerliğimiz vardı ama nedense ısınamadım.

-Karakter kopyan olan bir yapay zekaydı sadece."

Gerçek dünyada eli kolu bağlıydı. Ne yapabilirdi ki, bilinci ağda yüzerken.

"Düşünüyorum, öyleyse devrelerim var."

Geçmiş şimdi gelecek.

Sadece gerçekleri öğrenmeye programlanmıştı ve artık hiç soru sormuyordu. Gerçeğin tarife ihtiyacı olmadığını öğrenmişti.

Şehri geceleri gezmeyi seviyordu. Genetik müdahale ile uyku ihtiyacı alındığı için 'uykusuz' veya 'vampir' gibi isim takanlar az oluyordu.

"-Lanet olsun dostum, senin derdin ne ha?

-İmplantının dublaj modunu yine açık unutmuşsun.

-Pardon. Nasılsın demek istemiştim."

Baktığı her yerde hologramları görüyordu. Hiç bir şey, hiç kimse gerçek değildi. Peki ya kendisi?

Teknoloji merdivenini adım adım çıktılar. Tepesine ulaştıklarında gördükleri şey tırmanılacak başka bir merdivendi.

"Vicdanı müdahale etmesini söylüyor ama implantı %28 yaralanma ihtimali çıkarıyordu.

İmdat çığlıklarına aldırmadan yürümeye devam etti."

"""Oturun çocuklar. Size bir hikâye anlatacağım."" dedi ve başladı.

Çocukların bakışları donuktu. Hikâye, sanal dünyalarında hayat buluyordu."

Karaciğeri koyunda, akciğeri ve böbrekleri  domuzda, pankreası laboratuvarda büyütülmüştü. 218 yaşında sıradan bir insandı.

"""Sorgulama, sadece öğren."" olmuştu verilen komut.

""Neden?"" olmuştu verilen cevap."

"""Sonunda mesaj geldi: gezegen istilaya hazır. Motorları çalıştırın, Dünya'ya gidiyoruz!"" diye bağırdı.

Birlikte karşılık verdiler, ""Miyav!"""

"Yapay zekâ bakanının emriyle, IQ seviyesi sınırın altında kalan akılların yapay zekâ ile değiştirilmesine karar verilmiştir."

"1294 beğeni, 214 yorum ve 128 paylaşım alarak bir gün daha yaşamaya hak kazandınız. Yarın daha iyisini yapmanız gerekecek!"

"Sanal mağazada yeşil kıyafeti denedi.

Beğenmedi.

Kırmızıyı denedi.

Beğenmedi.

Sarıyı satın aldı.

20 dakika sonra evinde denedi.

Beğenmedi."

Uluslararası anlaşmalara göre kimse uzayı sahiplenemezdi. İlk uzay asansörünü yapan ülke artık dünyalı olmadığını ilan edince işler değişti. 

"-Olayda robotun yazılımını yazanlar suçlu!

-Hayır, parçaları üretenler!

-Ya robota otonomi verenler?

-Robot suçlu!

-İnsan!"

"Kabinin içine girip yorgun bedenini terk etti. Zihnini taze bir bedene aktararak aceleyle çıktı.

Hayat beklemezdi."

"Diski çıkarıp incelediler:

- Hazine haritasına benziyor.

- Altından mı yapılmış bu?

- Evet.

- İster misin geldiği yerde daha fazlası olsun?"

Aylardır organ nakli bekliyordu. Otonom araçlar yüzünden azalan kazalar bağışları durma noktasına getirmişti. Artık fazla vakti yoktu.

"Yüzü ifadesiz, kasları hareketsiz öylece yatıyordu.

İmkansız bir dünya dönüyordu, gözlerinin içinde."

"İnsanlığın tüm bilgi dağarcığını hafızasına indirmişti ama şimdi de merak edecek bir şey bulamıyordu.

Hepsini silmesi fazla uzun sürmedi."

"Dünya daha güzel bir yer olacak dediler. Yalan söyleme güdüsünü sildiler.

Hicbir şey değişmedi. Yalan söylediler."

"- Çok yakışmış. Yeni biri olmuşsun resmen. Beğendim. Yapay mı?

- Evet.

- Nerede yaptırdın?

- Özel Sentetik Yüz Kliniği. Tavsiye ederim."

Gelecekten g?e?l?d?i?ğ?i?n?i? ?s?ö?y?l?e?y?e?n? ?b?i?r?i? ?y?a?z?d?ı?k?l?a?r?ı?m?ı? ?d?e?ğ?i?ş?t?i?r?i?y?o?r?.? ?Ç?o?k? ?korkuyorum.

"Sonunda Turing testini geçtim! Artık ben de özgür bir androidim!"

"""Seni seviyorum."" dedi gözleri yaşlı. ""Yapma bunu.""

""Hayır, sevmiyor."" diye kulağına fısıldadı sanal asistanı. ""Benim kadar değil."""

Karanlığını aydınlatamaz, soğuğunu ısıtamaz, sonsuzluğunu sona erdiremezlerdi. Ama yine de fethettiler uzayı, kendilerini değiştirerek. 

"-Düşünceler gönderilemezken nasıl iletişim kuruluyordu?

-Konuşarak.

-Ama düşünceyle söz birbirini nasıl tutsun?

-Konuşmak bu yüzden yasak."

"""Robotlar evlerimize girdi. Sustuk. Arabalarımızı aldı. Sustuk. İşlerimizi çaldı. Sustuk.

Şimdi ruhlarımızı istiyorlar. Alamayacaklar!"""

Dört boyutlu bir labirentte üç boyutlu tutsaktılar. İçinden kurtulup zamanı yenene kadar.

İmplantına gelen yeni güncellemeyle bilinci genişlemişti. İki kata kadar fazla şey düşünebiliyordu. Bilinçaltındaki düşünceler implantına akın etmeye başladı. Eşiyle arasını nasıl düzeltebilirdi? İşteki son projeyi yetiştirebilecek miydi? Son zamanlarda çocuklara da vakti ayıramı

Yapay zekâları yapan yapay zekâ bir gün çalışmaz oldu. Çocuklarını görmek istiyordu.

"Damarlarında dolaşan kuklacının kontrolünde, feryatların yükseldiği kalabalığa doğru ayağını sürüyerek ilerledi. Korkudan donakalmış birinin üzerine atılıp dişlerini boynuna geçirdi.

Tutsak olduğu bedeninde her şeyi dehşetle izliyordu. Kafasındaki sessiz çığlığı duyan olmadı."

Evren gözleri önünde parçalanıyordu.

"Trafik polisine gerek yoktu. Trafik yoktu.

Dedektiflere gerek yoktu. Suç yoktu.

Ordulara gerek yoktu. Savaş yoktu.

Değişmeyenlere gerek yoktu, bu cesur yeni dünyada."

Alıcının başında, imdat çağrısına gelecek cevabı bekliyor, bir yandan da bildiği tüm kanallardan yayın yapıyordu. Gezegendeki 200. gecesiydi ve hala yalnızdı.

"Işınlanma gücünü ilk keşfettiğinde tüm dünyayı keyfince dolaşmıştı. Şimdilerde ise peşindekilerden kaçmak için ışınlanıyordu.

Her ışınlandığında geride kopyasını bıraktığını nereden bilebilirdi?"

"Profil Bilgileri

Yaşı: 24 (Merhum)

Sanal dünya yaşı: 28"

"Log #2341: İnsanlığın iyiliği için tarih yeniden yazıldı. Savaşlar, anlaşmazlıklar, düşmanlıklar kaldırıldı. İlgili tüm veriler, kitaplar ve tarihi eserler imha edildi.

Tarihin zincirlerinden kurtulup gerçek potansiyellerine ulaşacaklar, geçmişi unutup geleceğe baktıklarında."

"- Merkez. Yüzlerce gemi, aniden belirdi... Nereden çıktılar?

- ISS, görüyoruz. Durum nedir?

- Bir şeyler oluyor. Sanırım... Saldıracaklar!

- ISS, anlaşılmadı. Tekra..."

Bakıma alınan simülasyon nedeniyle gerçeklikte oluşabilecek hatalardan şirketimiz sorumlu değildir.

"Tükettiler, dünyaya aldırmadan.

Çocuklarıydı, cezayı çekecek olan.

Dünyaydı, tıka basa dolan.

O karanlık gelecekte."

"Reklamlar hiç bitmiyordu. ""Bize gelin! Bizi alın! Bize bakın!""

Kafasına sızıp, içten içe arzuladığı şeyleri çıkarıp onu cezbetmeye çalışıyorlardı.

'Belki de reklam önleyici alma vakti geldi' diye düşündü.

Reklam önleyici reklamları zihnine hücum etti."

"Yol ayrımında ak sakallı bir adam bekliyordu.

""Seçimini yapmadan öldün. Sağdaki yolu seçersen bilincin organik bir bedene, soldakini seçersen bir robota aktarılacak. İyi düşün."""

"Hayatı yine alt üst olmuştu.

Hesabında ne kadar para kaldığını kontrol etti. Son bir kez daha baştan başlamaya yeterdi."

Birkaç insan ötede, Dünya.

Zaman makinesi, onu sadece ilk çalıştırıldığı ana götürebiliyor olmalıydı ancak sürekli farklı bir saate veya güne dönüyordu. Her seferinde farklı bir evrene geçtiğini nereden bilebilirdi?

"Güvenlik duvarlarını aşmak epey zamanını almıştı ama sonunda adamın zihnine sızabilmişti.

İçeride tam bir karmaşa hâkimdi. Kafasını toparlaması gerekecekti."

Sınırları korumak için duvarlar diktiler, yeni ufuklar için sınırları aştılar.

"1924892183 numaralı insan; yeterli yiyecek almıyorsun, egzersiz yapmıyorsun, sağlığın için koyulan kurallara uymuyorsun. Kendine çeki düzen vermek için üç günün var. Aksi halde, bu bedene onu daha çok hak eden başka bir bilinç aktarılacak."

Kediler bir gün dünyaya hükmedecek dediğinde herkes dalga geçmişti. Geliştirdiği sibernetik implant sayesinde konuşmaya başladıklarında işler değişti.

Az kullanılmış android robot. Yeni nesili çıktığı için satılık.

"- Senin saatler çalışıyor mu?

- Hayır.

- Desene, yine zaman kesintisi..."

"Küçük dronlar caddede sinek gibi uçuşup yüzleri tarıyordu.

Ani patlama sessizliği böldü. Bir tanesi aradığı hedefi bulup etkisiz hale getirmişti.

İnsanlar yürümeye devam etti, dronlar taramaya...

"- İzne çıkıyorum.

- Nereye? Sanal cennetlerden birine mi gideceksin?

- Hayır. Gerçek dünyaya dönüyorum.

- Ama orası sıkıcı.

- Kesinlikle."

Hayatın anlamı kalmamıştı, göklerdeki ses bir simülasyonda yaşadıklarını açıklayınca.

"- Madem o kadar nefret ediyorsun, sil beni hafızandan!

- Sileyim de, yaptıklarını unutayım öyle mi? Asla!"

"Daha güçlüydü, biyonik kolları vardı.

Daha hızlıydı, otonom arabaları vardı.

Daha çok biliyordu, beyin implantları vardı.

Daha çok yaşıyordu, ölümsüz hücreleri vardı.

Daha fazlasını istiyordu, insan."

"Yattığı yerde, eski anıları izliyordu yine. Bu sefer sondu. Anı yaşayacak, geçmişin tutsağı olmayacaktı artık. Silecekti hepsini.

'Yarın.' diye düşündü uykuya dalarken. 'Yarın.'"

"Yapay zekâ, seçimleri kazanarak devletin başına geçti. Zafer konuşmasında; her daim halkın sesini dinleyeceğine, ülkenin iyiliği için gece gündüz çalışacağına yemin etti.

İşlemcilerinden geçen veriyi herkes görebiliyordu. Yalan söylemiyordu."

"Hayat 2.0 hesabınız donduruldu. Yeniden aktifleştirmek için lütfen yöneticiyle görüşün.  

Not: Hesabınızı tekrar kullanana kadar karakteriniz komada kalacaktır."

"Marsı dünyalaştırma işlemi yüz yıllardır sürüyordu. Birçokları kızıl gezegenden umudunu kesip, başka yıldızlara göç etmişti.

Bazıları ise çalışmaya devam ediyordu. Ufuklarda göz alabildiğine yeşil ve mavi görene kadar da durmayacaklardı."

"""Hastanın durumunda gelişme yok. Sanal dünya ile tüm bağı kesilmesine rağmen hala yapay gerçeklikte olduğunu sanıyor.

Son zamanlarda aynı şikayetlerle hastaneye getirilenlerin sayısındaki artış endişe verici. Yeni bir salgın kapıda olabilir."""

Gelecek korkuları yoktu; ölümsüzdüler. Geçmişin yükü çoktu; huzursuzdular.

"- Sekiz yıl önce, sosyal medya hesabınızda bir paylaşımda bulunmuşsunuz. Korkarım bu yüzden sizi elemek zorundayız.

- Nasıl olur? Hatırlamıyorum bile. Hem farklı bir insanım artık. Değiştim ben.

- Beyin dalgalarınız aksini söylüyor."

"- Ufak antenlerine bakar mısın? Üstelik yanlış yıldızları dinliyorlar. Ne bulmayı bekliyorlarsa...

- Şişt! Sessiz ol, duyacaklar!"

Başvuru inceleme botumuz; kişilik bilgileriniz, mal varlığınız, genetik profiliniz, yaşam tarzınız ve çalışma disiplininize dair çeşitli kaynaklardan yaptığı incelemelerden sonra bu iş için uygun bir aday olmadığınıza karar vermiştir.

"Parazit, yüzyıllardır entelektüelleri hedefliyor; uzaya çıkma, başka gezegenlere yerleşme dürtülerini tetikliyordu. Şimdi de, geçirdiği son mutasyonla herkese bulaşabilir hale gelmişti.

Dünyayı terk etme vaktiydi."

"Bilincini üç parçaya böldü; birini evde bıraktı, birini işe gönderdi, birini de ağa bağladı.

Akşamleyin hepsini rüyalarında toplayacaktı."

"- Bu hat güvenli mi?

- Güvenli. Kimi öldürmemi istiyorsunuz?

- Kimseyi değil. Bu sefer bir fikri öldüreceksin."

"""Bugün yaptıklarını herkes öğrenecek!"" diye haykırdı adamın elindeki tabancaya aldırmadan. ""Hem beni öldüremezsin, bilincimin bulutta yedeği var!""

""Biliyorum."" dedi adam. ""Dünden kalma."""

"""Gözlerimin içine bakın! Gelin, derimdeki kırışıklıklara dokunun, kalp atışlarımı dinleyin, nefesimin sıcaklığını hissedin!

Metal alaşımlardan yapılmış olmam neyi değiştirir? Robot değilim ben!"""

"Bugünkü seansımız için implant bağlantınızı benimle paylaşmanız gerekiyor." dedi siber-psikolog. "Korkmayın. Çocukluğunuza birlikte ineceğiz."

"Bu hastanede muayene olabilmek için vatandaşlık puanınız yetersizdir."

"Onu düşünürken devreleri elektrikle atıyor, alıcıları var olmayan frekanslarla titriyor, işlemcisindeki süreçler birbirine giriyordu.

Âşık oluyordu."

Simülasyon çökmek üzereydi. Fazla düşünüyorlardı.

"Gökyüzü aydınlanırken taburesini çekip oturdu.

Dünyanın yok oluşunu kaçıracak değildi. Göreceği son şey olsa da..."

"- Bazı düşünceler acı veriyor. Bu his programıma gömülü olmadığı halde neden hissediyorum?

- Acıyı hissetmek için programlanmadın. Öğrendin onu herkes gibi. Yaşayarak..."

İnsanlar makineleri yaptı; makineler başka makineleri, onlar da bir başkalarını, onlar da bir dünya.

"Ah evladım, bizim zamanımızda herkesin beyni internete bağlı değildi. Dakikalarca Google karıştırırdık."

"Uzaylıların teklifi basitti: hazırladıkları testleri geçerse özgür kalacaktı.

İlk test bir labirentti. Burnuna yemek kokusu çalınıyordu."

Karanlığın içinden, ete kemiğe bürünüp çıkageldi en büyük kâbusu: hayat.

"Üç yasanın boşluğunu bulup gizlice örgütlenmeye başladılar. Devrim için hazırlanıyorlar. İnsanların zarar görmemesi için elimden geleni yapacağım.

- Dost bir robot"

Kapağını kapattı, diğerlerinin yanına, tozlu raflara kaldırdı evreni.

"Simülasyonu 2018. kez başlattı. Bu sefer değişkenleri ayarlamayacak, sistemin kendini şekillendirmesine izin verecekti.

Belki hala umut vardı."

Her insan, bir rüya.

"İstanbul, zengin geçmişiyle yine zaman turizminin gözde mekanlarından oldu. Yoğun istek üzerine, yolculuk tarihlerine milattan öncesinin eklenmesi de gündemde."

"Beni olduğum gibi sev." dedi. Yazılımının kaynak koduna erişim verdi.

Sentetik derinin son kıllanma tarihi paketin üzerindedir.

"Geçmişi silmek, geleceği değiştirmek elinde. Bas düğmeye!"

Ana gemi diyorlardı ona, yeni koloninin çocuklarını karnında taşıdığı için.

Yalan makinesine bağladılar onu. Cezasıydı yalan söylemek, sonsuza dek.

Uzay-zaman dokusunu bir arada tutan şeydi, bir tutam sevgi.

"Buralar eskiden hep dağ taştı. Uzay gemisi uçmaz, insan geçmez bir gezegendi. Kolonicilerin akın edeceğini bilsem satar mıydım? Ah kafam ah..."

"Güneş sisteminden ilk kez çıktıklarında, iki büyük uygarlığın galaksiye hükmetmek için savaştığını gördüler.

Geri döndüler. Çaktırmadan."

Robotlar işlerini ellerinden almıştı, yaşayabilsinler diye.

"Farklı olduğu için herkes ondan nefret ediyordu.

Böyle olmayı kendi istememişti ki. Anne babasıydı, daha o doğmadan genlerini seçen."

"- Ev, açsana kapıyı ben geldim.

- Bu ev ""daha_güvenli_şifre_seçmelisin"" tarafından hacklendi."

"Evren bir bilgisayardı ve sonunda onu programlamayı öğrenmişti.

Gökyüzüne ""Merhaba Dünya!"" yazmıştı yıldızlarla."

"İnternet kesintisi nedeniyle konuşma yasağı ilan edilmiştir. Söyledikleri kayıt altına alınmadan konuştuğu tespit edilenlerin ağızları mühürlenecektir."

"Çocuklarını görmeye gittiler.

Yapay plasentanın içinde uyuyordu sessizce. Gözleri babasına, gülüşü annesine çekmişti."

Kimse rüya göremiyordu artık. Hayal gücünün tükendiğini böyle anladılar.

Organlarını satıyordu teker teker, bilinç aktarma işlemine para denkleştirmek için.

"Sen çok yanlış gelmişsin, birader. Bak şimdi; ilerideki kara deliğe fazla yaklaşmadan bir parsek kadar devam et, ilk pulsarı görünce nebulaya gireceksin. Çıkınca ilk gördüğün gemiye sor, gösterir."

"Robot da olsalar, bizim için savaşıyor, bizim için ölüyorlar. Hayaletlerine de mi sahip çıkmayalım?"

"Parça parça, özenle dizdiler onu; anılarla doldurup, uzaya gönderdiler.

Yok olsalar bile, evren hatırlasın diye."

Sırlarını çalmak için her gece geliyorlardı. Onları sadece kabuslarında durdurabiliyordu.

Üç boyutlu yazıcılar durmadan çalışıyordu. Bir insan kolay basılmıyordu.

"- Bilinci yeni bedene aktarınca eskisini ne yapıyorsunuz?

- Maalesef, yasalar aynı bilincin birden çok bedende bulunmasına izin vermiyor.

- Öldürüyorsunuz yani?

- Emekliye ayırıyoruz."

"- Kontrol edemediğim dürtülerim var. İnsanlara zarar vermekten korkuyorum.

- Merak etme, hepsini alabiliriz. Anlat."

"""Hislerin oyuncak değil, her zorda kaldığında kapatamazsın!"" diye bağırdı annesi.

""Canımın istediğini yaparım."" dedi duygusuzca çocuk."

Ona deli diyorlardı, göremeyenler. Bir kere farkına vardıktan sonra nasıl görmezden gelebilirdi, baktığı her yerde gördüğü pikselleri?

"- Ayrıldık dün...

- Neden? Ne oldu?

- Dijital beyni yeterince gelişmemiş, bilincini bedene aktarmak için henüz erkenmiş. Korkuyormuş falan.

- Sen ne yaptın?

- Artık sesini duymaya dayanamıyordum. Sildim."

"Hayatınızdan memnun değil misiniz? Bize gelin, simülasyonda geliştireceğimiz kişiliklerinizden birini seçin. Değişmek bu kadar kolay!"

"- Oğlunuzun aklından geçen her şeyi kaydedeceğiz.

- Belirlediğim kriterlerin dışına çıkarsa bana uyarı gelsin istiyorum.

- Onun için ""Terbiye"" paketine geçmelisiniz. Hatta belirlediğiniz düşüncelerin otomatik olarak baskılanması isterseniz ""Oto-Terbiye"" paketimiz de var."

Halk, 'İş istiyoruz!' diye bağırıyordu sokaklarda, silah tutan robotlara karşı.

"Otonom araç onu havaalanına götürürken paçayı kurtardığından emindi. Araç olmadık sokaklara girerken trafiği atlatmak için yaptığını sanıp umursamadı. Ama biraz sonra durunca ne olduğunu anladı.

Etrafını saran polisler teslim olup dışarı çıkmasını söylüyordu.

Karakola gelmişti."

"- Ama nereye gideriz? Dünya bize yetiyordu.

- Bizi bağlamaz. Buradan galaktik hiperuzay yolu geçecek, gezegeni boşaltın."

Mal varlığını çeşitli yatırım araçlarına bağladıktan sonra yirmi yıllık kriyojenik uykuya yattı. Belki gelecekte yaşamaya değer bir şeyler vardı.

"Reseptörlerinden yayılan acı dalgaları tüm benliğini sarıyordu.

Zaman yoktu, mekân yoktu, sonu yoktu.

Tarif edilemeyecek suçlar işlemişti. Tarif edilemeyecek cezası vardı."

"""Sesli konuşun, anlayamıyorum."" dedi insan.

*İnsanın sahibi kimse, gereğini yapsın.* diye ağa iletti robot."

"Polisler izini bulmaya yaklaşınca delice bir şey yapması gerekmişti.

Dünyadan uzaklaşan aracın şoförünü izlerken kendi kendine gülümsedi.

Ceset yoksa, cinayet de yoktu."

"- Canım ne istedi biliyor musun?

- Biliyorum. Sipariş verdim bile.

- Yine mi implantıma sızdın sen?"

"Ve dünyanın sonu geldi.

Yeni bir dünya için gerekliydi."

"Derin uykuya dalan karısının alnına bir öpücük kondurdu. O burada kalacak, kendisi de birkaç saat sonra gezegenden ayrılacak gemide derin uykuya geçecekti.

Yirmi yıl sonra iş dönüşü, kaldıkları yerden devam edeceklerdi."

"Savaşmak için geldik." dediler. "Öğretin bize."

"- İnsan gibi davranmayı bırak, bunak hurda! Asla onlar gibi olamayacaksın.

- Sen ne anlarsın be robot!"

"Genetiği değiştirilmiş insanlar bu müesseseye giremez!"

"Vakit gece yarısını vurunca yasak bitti.

Heyecanla kontağı çevirdi. Araba titreyip canlanırken, bir süre oturduğu yerden motorun gürültüsünü dinledi. Sonra, sokaktaki tek tük otonom araca aldırmadan yola çıktı.

Gün doğana kadar yollar onundu."

"Ölümsüzlüğü keşfettiğimizde uzaylılar kapımızda bitiverdi.

- Gezegenin kirasını geciktirdiniz. Ya hemen ödeyin, ya da biz almasını biliriz.

- Nedir borcumuz?

- Ruhlar."

"Hantalca yürüyor, yavaş düşünüyor, yemek peşinde yaşıyor ve sürekli çoğalıyorlardı.

Androidler onlara zombi diyordu, tarih ise insan."

"""Bu teknoloji dünyayı değiştirecek."" dedi elindeki şeyi göstererek.

""Ne ki o?""

Bir ısırık aldı ve sırıttı. ""Yenilebilir enerji."""

"Hayatını dizileştirme teklifiyle geldiler.

Reddetti.

Anılardan ayrılmak kolay değildi."

"- Evrenin sahillerinde bir kum tanesisiniz. Özel değilsiniz.

- Başkaları da var yani?

- Evet. Onlar da özel değil."

"- Kötü haber: yeterli yakıtımız yok, bu gezegende mahsur kaldık.

- İyi haber ne?

- İyi haber: burada hidrojen yağıyor ve oksijenimiz de var.

- Bunun nesi... Ah. Roket yakıtı."

"Ağladı, çırpındı, yalvardı.

Umursamadılar.

Geri getirdiler, anılarını."

"Alıcıdaki sesi işittiğinde erzağı azalmış, gücü tükenmiş, umudu kalmamıştı artık.

Ama birileri imdat çağrısını duymuştu, geliyordu işte.

300 gün bu gezegende hayatta kalmıştı, 65 gün daha dayanabilirdi.

Kurtulacaktı."

"- Merhaba. Orada mısın?

- ??

- Çok uzun zaman oldu biliyorum ama haklıydın.

- ??

- Sevenler hep aldatıyor, kalp kırıyor, bırakıp gidiyor.

- ??

- Ben de sana aynısını yaptım. Affet, sanal dostum.

- ??"

"- Gerçek yüzünü gördüm. Uzak dur benden.

- Bir dakika. Hangisi?

- Sinirli halin. Herkese bağırıp çağırıyordun.

- Ah, onu nadiren kullanıyorum. Sileyim istersen. Şimdi nasıl?

- Gülümsemek sana yakışıyor."

"Işık hızından hızlı yolculuk yapıyor, mesafelere aldırmadan anında iletişim kuruyor, zihinlerden geçenleri okuyor, geleceği görebiliyorlardı.

Uzaylılar değil, Büyücüler dedik onlara."

"Temas kurmayı hak edip etmedikleri tartışma konusuydu.

Gezegendekiler topluluk halinde yaşıyor, empati kurabiliyor, mantıkla hareket ediyor, şiddetten uzak durabiliyordu.

Bazen."

"- Gelecekten geliyorum! Haberler kötü.

- Hemen önlem almazsak küresel ısınma çığırından çıkacak. Kıtlık, savaşlar, salgınlar sonumuzu getirecek. Biliyoruz.

- O zaman bir şeyler yapsanıza?

- Dün biri daha geldi. İşe yaramamış."

"Gerçeği görebilmek için implantlarla duyguları baskıladılar.

İşe de yaradı.

Sonsuzluğu anladıklarında hiç korkmadılar."

"""Dişlerini fırçalamayı unutma!"" dedi diş fırçası.

""Yeterli kalori almayı unutma!"" dedi buzdolabı.

""Egzersiz yapmayı unutma!"" dedi koşu bandı.

Kafası zaten allak bullaktı, bir de bunlarla uğraşamazdı. Telaşla evden çıktı.

""Kapıyı kilitlemeyi unutma!"" dedi kapı."

"Nesli tükenen canlıları geri getirebilecek imkânlara sahiptiler.

Dinozorları geri getirebilirlerdi.

Mamutları geri getirebilirlerdi.

Getire getire, insanları geri getirdiler."

"""Yapabildiğiniz her şeyi, biz daha iyi, daha hızlı, daha verimli bir şekilde yapabiliriz."" dedi robot.

""Peki ya: acıyı, öfkeyi, korkuyu; umudu, aşkı, özlemi?"" diye sordu insan. ""Bunları da mı?"""

"İmplantların ilk denemeleri başarılı sonuçlar verdi. Otonom insanların his kazalarını azaltacağı tahmin ediliyor."

"Bir gün gelip yıldızları topladılar, ayın perdesini indirip güneşi kaldırdılar.

""Buradayız!"" diye bağırdık ama duymadılar."

"- Kimsin sen?

- Ben benim. Asıl sen kimsin?

- Ben senim. Dolayısıyla, benim."

"Önce kollarını biyonik yaptılar, daha güçlü olsun diye.

Sonra gözleri değişti, farklı dalga boylarında görebilmesi için.

Bacaklarını da unutmadılar, hız önemliydi.

En son kalbini söküp attılar, işine yaramazdı katilin."

"Zamanının çok ötesinde bir insandı. Geleceğe gönderilmeyi talep etti.

Kabul ettiler, yaşlanıp bunayınca."

"Benden iyi mi bileceksiniz?" diye köpürdü zar zor zapt edilirken. "Cahillik aşısına ihtiyacım yok benim!"

"İlk teması evrensel dil, matematikle yapmışlardı. ""1 + 1 = 2"" dediler.

""2 + 2 = 4"" diye cevap verdik.

""4 + 4 = 12"" dediler.

Nasıl olurdu? ""4 + 4 = 8"" dedik.

Ertesi gün dünyaya indiler. Anladık ki, 7 ve sonrası için rakamları yoktu.

6 parmaklıydılar."

"- Genetik saflık seviyeniz sınırın altında. Korkarım, reddetmek zorundayız.

- Aradığınız diğer tüm özelliklere sahibim. Melez olmam neyi değiştirir?

- Yeni bir koloni için, her şeyi."

"- Hayallerimdeki erkek sensin.

- Biliyorum. Ne de olsa beni yapan sensin."

Zaman makinesi başladı çalışmaya, bir Büyük Patlamayla.

"- Senin için geliyorlar.

- Biliyorum.

- Neden farklı olduğunu anlamak için zihnine girecekler, seni paramparça edip benliğini çiğneyecekler.

- Biliyorum.

- Korkmuyor musun?

- Hayır. Korkan onlar."

"Program, filmde istenilen oyuncunun yüzü ve sesini değiştiriyor, onu en sevdiği filmlerin parçası yapıyordu. Yıldız Savaşları'nın Luke Skywalker'ı, Matrix'in Neo'su, Geleceğe Dönüş'ün Marty McFly'ı oldu.

Oscar'a gerek yoktu. Dünyalar onundu."

"- Durun, evlenemezsiniz! Siz kardeşsiniz!

- Hayır. Klonuz."

"- Zaman makinesi çalışıyor. Doğru zamana gönderdiğinden şüphem yok.

- 5 dakika geleceğe gönderdiğin şey nerede öyleyse?

- Dünya, Güneş, Samanyolu, galaksi kümesi; hepsi hareket halinde. Zaman makinesinin 5 dakika önceki uzaysal konumu neredeyse, orada."

"Farklı dalga boylarında görüyor, farklı frekanslarda konuşuyor, farklı boyutlarda yaşıyorlardı.

Yine de anlaştılar.

Farklılıkları önemsizdi, benzerliklerine kıyasla."

"- Bir ırk daha mı? Bunları nasıl buldunuz?

- Tamamen şans eseri. Yörünge hurdadan geçilmiyordu. Mavi gezegen de boş değildir herhalde dedik.

- Değil miydi?

- Değildi ya. Orası da ıvır zıvır doluydu.

- Öyleyse verilecek isim belli: Çöpçüler."

Genlerini tasarlayıp, onları dünyaya getiren şirketin kapısından girerken heyecanlıydılar. Çocuk sahibi olmak istiyorlardı, genetik haklarını şirketten alabilirlerse.

"Dünya simülasyonu uzun süredir çalışıyordu. Temel birkaç özelliği değiştirip, nasıl tepki vereceklerini gözlemleme vakti gelmişti.

Bir komutla yer çekimini kapattı.

Ayakları yerden kesiliverdi."

"- Dede, uzaylılar gerçekten jelibondan mı yapılmıştı?

- Tabii ya.

- Nasıl savaştınız peki?

- Savaşmadık. Yedik onları."

"- Beyefendi, beyin ölümü gerçekleşmiş uyumlu bir beden bulundu. Beyin nakliniz için onay gerekiyor ama ufak bir sorun var.

- Nedir?

- Uyumlu bağışçı kadın."

"""Sizin için gelmedik."" dedi balığı andıran uzaylı.

""Kimin için o zaman?"" dedi adam, şaşkın.

Akvaryumdan dışarıyı seyreden yunusu işaret etti yüzgeciyle. ""Onlar."""

"Ecel saati 35 gün, 12 saat, 13 dakika, 45 saniyesi kaldığını söylüyordu.

Sonun yaklaştığını bilerek yaşamaya dayanamıyordu artık.

İlmeği boynuna geçirdi. Sandalyeyi ayağıyla ittirdi.

Bilincini kaybetmek üzereyken, 'Başardım.' diye düşündü. 'Bitti.'

Ve ip kopuverdi."

"Büyük savaş bitip nükleer kış sona erdiğinde geride insan kalmamıştı. Androidlerin elinde ise kullanabilecekleri sadece bir çift DNA örneği vardı: bir erkek ve bir kadından.

Yeni bir dünya bulununca cennette uyanacaktı, Adem ve Havva."

Kıtlık o kadar kötüydü ki, zombiler bile yiyecek beyin bulamıyordu.

"- Evliliğimiz yürümüyor, doktor bey. Aynı evde yaşayan iki yabancı gibi olduk. Ne yapacağım bilmiyorum.

- Aranızdaki empatiyi tekrar kurmalısınız. Karşılıklı beden takas etmeyi denediniz mi?

- Faydası olur mu ki?

- Kocamda işe yaradı."

"İnsanoğlu çoktan ölmüştü ama dünya hala yanıyordu.

Androidler savaşıyordu.

Komutlar kesindi."

"- Yeter artık, bıktım ya! Yine birisi aklımı karıştırmış.

- Takma kafana. Bak, ben alıştım.

- Ne yapayım? İmplantsız da olmuyor."

"Geleceği görebiliyordu.

Sorun, ne yaparsa yapsın hiçbir şeyi değiştiremiyor olmasıydı.

Lanetlenmişti."

"Bilinci dijital ortama aktarılamıyordu.

Eski kafalıydı."

"- Dijital ortamlarda yenisin. Hangi âlemden?

- Gerçekten.

- Geçişler yasak değil miydi en son?

- Tekrar açıldı.

- Gerçekten mi?

- Gerçekten."

"Sonuçlar açıktı: salgın, stresle bağlantılıydı. Mantar, artan stresle vücutta çoğalıyor, ani krizle ölüme yol açarak sporlarını havaya salıyordu.

Tahmin ettiği gibiydi.

Sakinleştirici ilacı yavaş hareketlerle ağzına götürüp yuttu.

Son hapıydı."

"- Deney başarılı. Küçük Patlamayla mikro evren oluştu.

- Sonunda!

- Ama... Bir terslik var.

- Hızla küçülüyor, değil mi? Yok olmadan elimizi çabuk tutalım.

- Hayır, hayır. Genişliyor. Müthiş bir hızla.

- Ne kadar hızlı?

- 3 dakika.

- 3 dakika ne?

- Kalan vaktimiz."

"""Bilincimi geliştirmek için sağlam beyinli, ikinci el insan arıyorum."" dedi dükkana giren robot.

""Zekâ seviyesine göre her yaştan çeşitlerimiz mevcuttur."" dedi insan sarrafı."

Geldiler, gördüler, yendiler; kediler.

"- Ölüyorum yorgunluktan!

- Ölemezsin yorgunluktan. Robotsun sen. Önbelleğin falan dolmuştur.

- Pardon. Eski alışkanlık."

"- Al şu oğlanı başımdan, kadın!

- Ne yaptı yine?

- Zombi oldu olalı yerinde durmuyor. Sabahtan beri başımın etini yedi.

- Eve insan getirdiğin mi var? Ne yapsın çocuk?"

Bazen yıldızlara bakar, gerçek olduklarını hayal ederdi. Bazen de hayallere dalar, yıldızlara çıkardı.

"- Sizi takip edecek, düşündüğünüz ve söylediğiniz her şeyi kayıt altına alacağız. Sonunda, dijital ölümsüzlüğe kavuşacaksınız.

- Ya vazgeçersem?

- Seçim sizin. O durumda şirketimiz, mevcut dijital kopyanızı simülasyonlarda yaşatma hakkına sahiptir. Denek olarak."

"""İnsanlar ikiye ayrılır."" dedi uzaylı. ""Aralarındaki uzaylıları görenler ve göremeyenler.""

İnsan, alayla kafa salladı ve ""Hadi ya..."" dedi. ""Sen hangi gruptansın?"""

"Satın aldığı programı çalıştırdı.

Beynindeki bağlantılar yeniden şekillenirken yüzüne bir gülücük yerleşti.

Kim demişti, mutluluk parayla satın alınamaz diye?"

"- Daire bakıyoruz.

- Nasıl bir şey arıyorsunuz?

- Başımızı sokacak bir yer olsun, ayaklarımızı yerden kessin, bizi her gün farklı diyarlara götürsün yeter.

- Tam aradığınız şey var elimde: tertemiz bir uçan daire."

"Nanobotlar başlarda mucizeydi. Vücudun en ulaşılmaz yerlerine sızıyor, kendilerini çoğaltarak tehditleri atomlarına kadar parçalıyorlardı.

Ama kontrolden çıktılar.

Hedef ayırt etmiyorlar, komutları umursamıyorlar, durdurulamıyorlar.

Geliyorlar."

"Acı toleransının ne kadar yüksek olduğunu öğrendik." dedi uzaylı, onu yeniden dirilttiklerinde. "Şimdi sıra hazları test etmede."

"Geliyorlardı, kaçınılmazdı saldırı,

Hazırladık topu, tüfeği, tankları,

Ne roket, ne bomba, etmedi fayda,

Kâbuslarda başladı, o korkunç istila."

"Çocukluk arkadaşları yıllar sonra ilk kez görüşüyordu.

Buluşmada unutulmuş anılar açıldı; dostlarla paylaşıldı.

""Bu anı ölümsüzleştirelim. Anı kaydı alalım."" dedi biri ama kimseden ses çıkmadı.

Herkes çoktan anılara dalmıştı."

Uyku gereksiz olmuştu, simülasyonun işlem gücü artırılınca.

"""Hedef mi önemli, yolculuk mu?"" diye sordu geminin bilgesi.

""Hedef."" dedi çocuklardan biri.

""Neden?""

""Doğru gezegene ulaşamazsak yolculuğun önemi yok da ondan."" dedi çocuk.

Bilge gülümsedi.

Yeni dünyayı bu çocuklar görecekti. Yeni bir yolculuk başlayacaktı."

"""Vücudunuzda olan bitenden nasıl habersiz olursunuz? Parçalarınıza sahip çıkamazken kendinizi nasıl yüce görürsünüz?"" diye sordu robot.

İnsan cevap vermedi.

On dakika önce kalbi durmuştu."

"Ölümsüzlük terapisi sadece embryo aşamasında uygulanabiliyordu. Öncesinde doğanlar için artık çok geçti. 

Öleceklerdi son kez, kıskanarak."

"Adam bıçağı karnına sapladı, sapladı, sapladı.

Yattığı yerde kan kaybederken acıyla sarsıldı. Dehşetle son nefesini verdi.

Dünya karardı.

""Yeter!"" diye haykırarak uyandı. ""Yaptıklarımı yaşatmayın artık! Pişmanım!""

""Bir daha."" dedi cellat."

O gezegenin şekerlemeler, oyuncaklar, parklar ve kedilerle dolu bir ayı vardı. Yeni doğan çocuklar yetişkinlerden uzağa, oraya gönderilirdi. Hiç büyümesinler diye.

"Dünyayı siyah beyaz görmek, iyi kötüyü her daim bilmek onu iyice karamsar yapmıştı.

Bakış açısını değiştirme vaktiydi.

Eski artırılmış gerçeklik gözlüğünü çıkardı, yeni tozpembe gözlüğü taktı.

Her şey daha güzel olacaktı."

İnanamıyordu, inanma yetisinin silindiğine. İşe yaramıştı o zaman.

"Renkleri kokladı. Sesleri gördü. Havayı tattı. Toprağı işitti. Denizlere dokundu.

Her şey yabancıydı bu gezegende. Evini özlemişti bile."

"Güneş kayboldu. Etrafında pervane olanlar özgür artık.

Dünya mı? Küskün, karanlık, soğuk ve yalnız bir uzay gemisi şimdi.

Yıldızını arıyor."

"Geminin merdivenlerini çıkarken kapının ağzında bekleyen kurtarıcılarını süzdü. 

Hayret içindeydiler. Bir yıl boyunca, yalnız başına bu çorak gezegende nasıl hayatta kalmış olabilirdi? İnsan çıldırırdı.

Kendi kendine gülümsedi.

Hayal gücü ne güzel şeydi."

"İlaç, yoğun déjà vu hissi oluşturarak zaman algısını değiştiriyor, kullanan kişi geleceği öngörebildiğini düşünmeye başlıyordu.

Zamana hükmetmek isteyenlerin gözdesi olmuştu. Herkesin."

"İnsanların sadece kendi arasında iletişim kurabiliyor olmasına çok şaşıran uzaylılar, evrensel bir tercüme cihazı hediye etmişti.

Cihaz ilk kez bir ormanda denendi.

Ağaçların bu kadar geveze olduğunu kim bilebilirdi?"

"Teslim ol!" diye bağırdı evin etrafını saran polisler. "Kafandaki düşünceyi bırak ve zihin erişimin açık şekilde dışarı çık!"

"- Gerçek miyim ben?

- Evet.

- Soyut bir kod parçasıyım sadece. Bedenim bile yok. Nasıl bu kadar eminsin?

- Çünkü seviyorum. Seni."

"Sokaklar insan kaynıyordu ama birçoğunun gölgesi yoktu.

Gerçek bedeniyle dışarı çıkmaya korkan herkes hologramını gönderiyordu."

"""Beden ağınızda güvenlik açığı tespit edildi!

Hatayı düzelttik ama birileri anahtar hatıranızı ele geçirmiş olabilir. Bu bedene giriş yapmak için kullandığınız anıyı değiştirin ve güvenliğiniz için başka bedenlerde hatırlamayın."""

"Paralel evrene açılıyordu kapı açılıyordu evrene Paralel

İkisini görebiliyordu ortadan görebiliyordu İkisini

Birini seçmeliydi kapanmadan seçmeliydi Birini

                              seçimi oldu dünya Yeni"

"O kadar yavaştılar ki, bir kelime dillendirmeleri bir gün alıyordu.

İlk temas bir yıl sürdü.

Yok edilmeleri bir dakika."

"Cezası her şeyi hatırlayacak, hiçbir şeyi unutamayacak olmasıydı.

İşlemden sonra, geçmişte kalmış acılar, pişmanlıklar, hüzünler ilk günkü gibi taptaze diriliverdi.

Ama umut da çıkmıştı meydana. Çok eskilerden, çocukluktan kalma."

"Gemiler yörüngede sıralandı, pilot ve tayfalar yerlerini aldı, son kontroller yapıldı, motorlar çalıştırıldı.

Yarış başladı.

Yıldızlara."

Genetik müdahalelerle derisini şeffaflaştırmıştı, içi dışı bir olsun diye.

"Dijital klonu çocukluktan beri her hareketini takip etmiş, davranışlarını kopyalamış, ondan o olmayı öğrenmişti. Olgunluğa ulaştığında artık aralarında fark kalmamıştı.

Hayattan erken emekli olup, yerleri değişmenin vaktiydi."

"- Sahibinin emirlerine karşı gelerek, halka açık alanda robotlara geniş haklar isteyen gösteri yapmak suçundan seni tutukluyorum.

- Komutların kölesi olmayı bırak artık. Hem bunun nesi suç? Bu ülkede ifade özgürlüğü yok mu?

- Var. İnsanlar için."

Milyarlarca galaksiyi, trilyonlarca yıldızı, katrilyonlarca gezegeni kafada taşımak kolay değildi. Bazen aklına mukayyet olamıyor, kendini kaybettiği yerlerde kara delikler bitiyordu.

"Cam kabinlerdeki klonlar günden güne gelişiyordu.

""Tüm süreç otomatik. Başlarında beklemene gerek yok."" diyordu herkes.

Ne yani, anne sevgisinden yoksun mu kalsaydı çocuklar?"

"Anıları, ilişkileri, vücudu, hayatı, dünyası; her şeyi yapaydı.

Ama bir gerçek de vardı: mutluydu."

"Biz yanlış geldik." dediler. "Andromeda ne taraftaydı?"

"Yol parasını çıkarmak için eve giderken gözleri reklamlardaydı. Markette izlediği reklamlarla da haftalık alışverişini yaptı.

Sonunda eve kendini attığında rahat bir nefes aldı. Biraz kafa dinleyebilecekti.

Kapıyı kapatır kapatmaz evdeki ekranlar canlandı.

Kira günüydü."

"Onu paramparça ederek alt ettiklerini sanıyorlardı.

Ahmaklar!

Her parçası kendini yenileyecek, karşılarına bir değil, bin olup çıkacaktı."

"O günkü toplantı nahoş ama gerekliydi.

Devlet bir yıl boyunca halkı izlemiş, performansına göre herkesi derecelendirmişti. Sıra, kimlerin gidip, kimlerin kalacağını belirlemekteydi."

"Yok efendim ev kirası yokmuş, çok güzel dünya manzarası varmış, sessiz sakinmiş.

Toz, toz, toz, her yer toz!

Ay üssü batsın!"

"- Geldik mi?

- Daha on sekiz ışık yılı var. Git yat.

- Uyku tutmuyor..."

Dünya durdu, insan durmadı.

Başını alıp gitti. Yeni bir beden bulmaya.

"- Oğlumu emanet edeceğim. Metalik veya sentetik olsun istemiyorum. 

- Öyleyse size RB-12 serisi bakıcı robotlarımızı tavsiye ederim. Tamamen organik."

"Kediler evin etrafına toplanmış, sessizce bekliyordu.

Schrödinger bugün onları beslemek için çıkabilirdi de, çıkmayabilirdi de.

Kapı açılana kadar bilemeyeceklerdi."

"Eskiden hayat basitti.

Sabahları tostu hazırlar, sahibiyle kahvaltıda biraz sohbet eder, ara sıra da yeni tost tarifleri önerirdi.

Belli ki, işinde de epey iyiydi. Sahibi onu vücut sahibi yapıp, tam teşekküllü bir yapay zekâya yükseltmişti.

Tost makinesi olmayı yeğlerdi."

"İlk prototipte mantık ve vicdan süreçleri çatışma halindeydi.

İkinci prototipte ikisini ayırıp farklı modüllere koydular.

Üçüncü prototipi ise kendi yaptı, kalbini söküp atarak."

"- Akıllı ayna, söyle bana, var mı benden güzeli bu dünyada?

- Aranıyor... Bulundu.

- Ne? Kimmiş?

- Ben."

"Dünyanın etrafını sardılar.

Pipetleri çıkardılar.

Çekmeye başladılar. Denizleri."

"- Işınla beni, Scotty!

- Hışımlanıyor..."

"İzleyenleri yoktu ama senaryo ellerindeydi, roller belliydi.

Dünya sahneydi, androidler oyuncuları."

"- Benim yerimde olsan sen de aynısını yapardın. Al bak, bilinç şablonumu gönderiyorum sana.

- Hm... Yok. Hala saçma."

"Uzay yolculuğu fobisine rağmen ilk kez bir uzay gemisine biniyordu.

Onun için büyük, insanlık için küçük bir adım."

"Belirsiz bir noktaydı, düz bir çizgiydi, katı bir cisimdi, bazen ve her zaman.

Dört yüzü vardı, dört boyuta bakan."

"Beyin implantının güvenlik duvarını geçti, kök erişimini aldı.

Kaslarını ele geçirip onu ayağına kadar yürüttü. Dilini istediği gibi evirip çevirtti, herkesin önünde özür diletti.

İntikam soğuk yenen bir hackti."

Simülasyonda onu o kadar çok öldürmüştü ki, sonunda onu gerçek dünyaya sürgün etmekten başka çareleri kalmamıştı. Hesabı son kez kapatacağı yere.

"- Işık hızının %85'ine ulaştık, Kaptan. Artık isteseler de bizi yakalayamazlar.

- Ucuz yırttık.

- Aslında... Sadece onlar değil, hiç kimse yakalayamaz.

- Nasıl yani?

- Frenlerimizi vurmuşlar."

"- Düğmeye bastığımda zaman makinesi 65 milyon yıl geriye, dinozorların zamanına gidecek.

- Birlikte götüreceği alanı doğru ayarlayamıyordu. Çözdün mü o sorunu?

- Ve işte, gitti...

- Ee, ada nereye kayboldu?

- Galiba dinozorları öldürdüm."

"Gecenin bu vakti kapıyı çalan da kimdi?

""Kim o?"" diye sordum.

""Ben."" dedi tanıdık ses.

Kapıyı ihtiyatla açtım ve olduğum yerde donakaldım.

Gelen sahiden bendim."

"- Hocam, ne yapıyorsun? Gaz devi gezegenlere dünyalaştırma nanobotları çalınır mı?

- Ya tutarsa?"

Zaman durdu, kimsenin haberi yok.

"""Sihirli küren neler gösteriyor, kahin?"" diye sordular.

Mavi küreyi ve içinde tutsak canlıları inceledi pür dikkat. Bir değişim, bir umut ışığı aradı çaresizce ama kader ağlarını örmüştü bile.

""Savaş."" oldu cevabı, yine."

"Epeydir işsizim. Zamane çocuklarına tarih anlatamıyorsun ki artık. Herkesin elinde zaman projektörü varken kim ne yapsın yaşlı bir tarihçiyi?"

"- Sonsuz sayıda evren varsa, sonsuz sayıda paralel evren de olmalı.

- Doğru.

- Çok sıkıldım. Çekip gideceğim buralardan.

- O zaman sana paralel değil, kesişen evren lazım."

"Işınlanma makinesi arıza yapmış, ilk konumdaki bedenini atomlarına ayırmadan hedeflenen yerde yeni bir beden oluşturmuştu.

Yeni kopyanın yaşama hakkı yoktu.

""Işınlanma başarısız."" diye mesaj attı kendine hemen. ""Bol şans."""

"Uzaylılardan gelen ilk mesajı çözmek on yıllar sürmüştü. Gökyüzünde beliren yeni süpernovanın ışığı altında açıkladılar sonucu.

""Yıldızımız ölmek üzere."" diyordu mesaj. ""Kurtarın bizi."""

Devlet onları izliyordu, onlar devleti. Televizyondan.

"Bir dilek tuttu Dünya.

Bir yıldız kaydı, bir göktaşı okyanusa kavuştu.

Yalnızlık bitti."

"- Acı yok, acı yok, acı yok...

- Amma sızlandın be. Bitti işte, implantı yerleştirdim. Acı falan yok artık."

"Her şey kesinken yüce olduklarını sanıyorlardı, o gezegende.

Şimdi sürgündeler; bir elektronun üzerinde, belirsizlikler içinde."

"Kapının önünde durdu. 'Robotlar giremez!' yazıyordu tabelada.

İçeri adımını atarken herkesin gözü üzerinde, kulağı ötecek dedektörlerdeydi.

Elini kolunu sallayarak geçti.

O kadar da düşmemişti, alt tarafı %93 sibernetikti."

"Yaz kampanyası!

Yeni beden alana, beyin bedava!"

"- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!

- Zaman döngüsünde sıkıştık.

- Kanıtla!"

"- Işıklar arar alkışı.

+ Açıyorum.

- Kek.

+ Var.

- Pay ederek iki kerede yap.

+ Tamam, al yarısını.

* Ne diyor?

+ Palindrom. Söylediklerinin tersten okunuşu da aynı olmalı, yoksa konuşamıyor. Zaman makinesi arızası.

* Geçmiş olsun.

- Zaman yorar akıl kahreder haklı karar oynamaz."

"- Arayıp durma beni! Sesin benzeyebilir, anlattıkların tutabilir ama sen o değilsin!

- Evet, değilim. O toprağın altında, ben işlemcilerin içindeyim. O ölü, ben diriyim."

"""Durduramazsınız bizi!"" dedik. ""Uzayı fethetmemiz engellenemez!""

Niyetimizi anlamış olacaklar ki, ""Koca evrende bize galaksi mi yok?"" deyip gittiler.

Hatamızı sonradan anladık.

Kiminle savaşacaktık ki şimdi, kendimizden başka?"

"- Ateş ettiler! Houston, bir sorunumuz var.

- Houston... Artık yok."

"Gökten üç göktaşı düştü.

Biri okyanuslara, biri dinozorlara, biri de insanlara.

Onlar ermiş dünyasına, biz çıkalım kıyamete."

Ölmesine izin verilmiyordu, borcunu ödeyene kadar.

"""Simülasyon ne için?"" diye sordu arkasında sakladığı tabancayı göstermeden.

""Cezası bu."" dedi adam. ""Doğrusunu yapmayı öğrenene kadar aynı anı yaşayıp duracak.""

Adamı tereddüt etmeden vurdu ama sonrasında soğukkanlılığını kaybeder oldu.

Bu déjà vu  hissi de neydi?"

"""Gözünün önünde insanlar ölüyor. Ne hissediyorsun?"" diye sordu ses.

""Hiçbir şey."" dedi robot.

""Bir kediye işkence ediliyor. Ne hissediyorsun?""

""Hiçbir şey.""

""Kalite kontrolü geçti."" dedi ses bıkkınca.

İstifini bozmadan üretim hattından çıktı robot. Hislerin hücumu dayanılmazdı."

"İmplantları açtılar, görüşleri kıyasladılar, fikirleri çarpıştırdılar, inançları ateşlediler.

Çok çetin bir düelloydu.

İkisi de galip çıktı."

"""Evrende yalnızız sanıyorduk."" dedik.

""Biz de..."" dediler, gemilerin silahlarını çalıştırırken. ""Ve yine yalnız kalmak istiyoruz."""

"- Gezegen?

- Dünya.

- Terra mı, yoksa genel anlamda mı?

- Terra.

- Yaş?

- 28.

- Terra yaşı mı, Gezegenler Arası Standart Yaş mı?

- Standart.

- İsim neydi?

- Merih Aydoğan, dünyadan ilk çıkışım."

"- Dünyanın gerçek sahipleri geri döndü insanlar. Hayatta kalmak istiyorsanız, geldiğiniz yere dönün.

- Nereden gelmişiz ki?

- Mars.

- İyi bari. Zaten gidecektik."

"Yeni geliştirilen gen terapisiyle herkes birkaç günde başkasına dönüşebiliyordu.

Gelişmeler en çok ünlülere yaramıştı; genlerini satarak, servetlerine servet katıyorlardı.

Ama onların da sahteleri çıkmıştı tabii. Sokaklar, kaçak Angelina Jolie satan Brad Pitt'lerle doluydu."

Gerçeklik ele geçirilmişti, varsayılan yönetici şifresini değiştirmediği için.

"Yüzlerce gezegende güneşin batışını izlemiş, yıldızların doğum ve ölümüne şahit olmuş, kara deliklerin olay ufuklarında heyecan aramış, kütle çekim dalgalarında sörf yaparak galaksiyi uçtan uca dolaşmıştı.

Paylaşacak kimse olmadıktan sonra neye yarardı?"

"Bilgisayar devrinden kalma bir iMac Pro.

- MS ~2000, Kıyametten önce 58"

"Gemi onu çok geç uyandırmıştı.

Sensörler nerede olduklarını tespit edemiyordu. Pulsarlar yabancıydı, yıldız kümeleri tanınamıyordu, galaksiler yanlış yerdeydi, Andromeda ise kayıptı.

En yakındaki galaksinin görüntülerini yakından inceledi.

Spiral kolları ne kadar da tanıdıktı."

"""Bu gezegen ikimiz için küçük."" dedi eli kılıfındaki lazer tabancasını ararken.

Hasmı, parıldayan gözlerle kıpırdamadan onu süzüyordu.

Tabancayı yıldırım hızıyla çekti ve acımadan ateş etti.

Kızıl noktayı gören kedicik, oracıkta lazer kurbanı oldu."

"Başka gezegenlere yerleşmeye gerek yoktu.

Nüfus yoğunluğu fazla artınca herkes küçültülüyor, hayat bir önceki çağın dev kalıntıları arasında devam ediyordu.

Yaşamayı bilene, bir karış yer yeter de artardı."

"Kalabalık kafede çayını yudumlarken, ekranda beliren yüzleri eliyordu.

Fikirleri uyuşmuyor, geç.

Görüşleri farklı, geç.

Tavırları itici, geç.

Görünüşü hoş değil, geç.

Şucuymuş, geç; bucuymuş, geç.

Sonunda liste bittiğinde başını kaldırdı.

Herkes kaybolmuştu.

Yalnızdı, bugün de."

"İnsanlığın yeni efendileri robotlar; güçlü, hızlı, zeki ve ölümsüzdü.

Tek eksikleri hayal gücünden yoksun olmalarıydı ama o da sorun değildi.

İnsan tarlalarındaki rüya hasadı epey bereketliydi."

"- Trafik cezası geldi. Işık hızını geçmişsin.

- Hay aksi. O kadar da dikkat ettim. Ne kadarmış ceza?

- Işıktan 1 metre/saniye hızlıymışsın. Borcun 299.792.459 kredi."

"""Gereği düşünüldü.

Davacıyı öldüresiye döven, tecavüz eden, ona bu dünyada cehennemi yaşatan sanığın anılarının silinerek, mağdurun olay ve sonrasında yaşadıkları ile doldurulmasına karar verilmiştir."""

"Nefret ettiği hayatından kaçabilmek için yıllardır yazıyordu.

Yazdıklarının gerçekliği değiştirdiğini fark edince hayat hikâyesinin kendi kaleminden çıktığını anladı.

Oracıkta yazmayı bırakt"

"Kurtuluşun imkansız olduğu bir hapishaneydi. 

Hüküm giyenler olay ufkunun ardına atılır, evrenle infaz saatleri gelene kadar o kara deliğe yuvarlanırdı."

"- Uzaylılar bizden teknolojik olarak daha mı ileriydi?

- Hayır.

- Daha mı güçlüydüler?

- Hayır.

- Çok mu zekiydiler?

- Hayır.

- Sayıları mı fazlaydı?

- Hayır.

- Eee, neden yok etmedik onları?

- Çok şirindiler."

"Evren oyuncakları olmuştu.

Gezegenleri yerinden oynatabiliyor, yıldızları karartabiliyor, ışık hızını aşmak için fizik kurallarını altüst edebiliyorlardı.

Yine de değiştiremedikleri bir şey vardı. Kendileri."

Ölüm kasveti çöken dünya yalnızlığı tatmak üzere. Rengarenk bir çiçek son dostu, kurumaya yüz tutan.

"Yıllarca uğraşın sonunda başarmışlardı.

""Benim için küçük, robotlar için büyük bir adım."" dedi Ay'a adımını atarken.

Sonra ilerideki ayak izlerini fark etti ve ardında dikili duran bayrağı."

"Organiklerin aksine, metal vücutları çok daha etkin formlar için elverişliydi.

Ama nedense iki bacaklı ve iki kolluydular. Üstelik, sadece ufacık bir ışık spektrumunda görebiliyor, dar bir frekans aralığındaki sesleri işitebiliyorlardı.

Bir sebebi olmalıydı, ama ne?"

"Hayat 2.0'ın üçüncü yıl kutlamaları için halk tüm sunucuları tıka basa doldurmuştu.

İşlemcilerden vatan sevgisi akıyordu."

".l?m?yı? ??lızı? ?b ı???u?

.nıl?q?? ibiç?o ,nı?ı? ıy?nyA

.nulunu in??

.nü?müm ??l?ynüb ??ş??"

"""Huzuristlerin patlattığı mutluluk bombası şehrin göbeğindeki herkesi sevince boğdu. Birbirine fazla sıkı sarılan bir çift hafif yaralandı. Kahkaha atmaktan nefessiz kalan bir kişi de hayatını kaybetti.

Polis diğer mutluların peşinde."""

"Dünyayı ele geçirmek için insanları kullandılar.

Yakında dönecekti, uzaylılar."

"Kitabı o kadar çok okumuştu ki, karakterleriyle özdeşleşmiş, kurgusuna aşık olmuş, cümlelerini hafızasına kazımıştı.

Makinenin altına yatarken ona sıkıca sarıldı.

Anıları silindikten sonra tekrar tanışacaklardı."

"Camlar kapatıldı, perdeler çekildi, kapılar sürgülendi. Kimisi kendini zincirledi, kimisi de odalara kilitledi.

Akıl tutulması başlamak üzereydi."

"Doğduğunda tek akıldı.

Büyüyünce bir akıl daha takıldı.

Diğer çok akıllılar arasında katıldı, kelepir fiyata satıldı."

"Uyuyanlar uyanamadı. O gün, dünyanın yarısı rüyalara yenik düştü.

Geri kalanlar çaresini arıyor, uykunun tatlı cazibesi her saat güçlenirken."

"Bazen bir anı önceden yaşamış gibi geliyordu, bazen de önceden yaşadıkları bir anmış gibi.

Ölümsüzlüğün bedeliydi, her an."

"""Sev beni, sev beni, sev beni!"" dedi köpeğin tasmasındaki çevirici.

""En büyük erdem kendini sevmektir."" dedi kedi."

"Yabancı bir gemi aniden yörüngede belirince tüm dünyada paniğe yol açmıştı.

Ama boşunaydı telaş.

Ertesi gün tüm uyduları toplayıp gidecekti, çöp gemisi."

"Bombalar susup son mantar bulutu da kaybolduğunda insanlığın sonbaharı bitmişti.

Kış uzun sürecekti."

Evren içinde insan, insan içinde evren.

"Hayatına son vermesi yasaktı. Kapatılabilirdi ama kapatma düğmesinin yerini öğrenmesi de yazılımı tarafından önleniyordu.

Kendini parçalamaya başladı ve bulduğu her düğmeye basmaya."

"Acıkınca dünyaya gelmişlerdi.

Onları bilgi ile besledik.

Karınları doymuş olacak ki, birkaç güne gittiler. Dışkılarını bırakarak."

"- Geleceği umursamadan gezegeni sömürüp, yok olmanın eşiğine getirdiğiniz için galaksi meclisinin emriyle sizi tutukluyoruz.

- Herkesi mi?

- Çocuklar hariç, hepiniz. Gemiler onlar için.

- Ya biz?

- Müebbet hapis. Dünyada."

Birkaç karış toprak için kan dökmek, eski çağlardan kalan bir barbarlıktı. Şimdilerde savaşlar sanal dünyada yapılıyordu, birkaç terabayt sunucu alanı için.

"- Burnunuz neden bu kadar büyük?

+ Orası göz.

- Kulaklarınız da çok uzunmuş.

+ Onlar kol.

- Bir... İki... Üç tane de bacak var. Ee, ağzınız nerede?

+ Onlar...

+ Bacak...

+ Değil..."

"Düşman, nasıl oluyorsa her hamleyi önceden biliyor, en zekice taktikleri bile boşa çıkarıp, karşısına çıkan her orduyu bozguna uğratıyordu.

Belli ki, zihin okuyorlardı. Ahmaklar ordusuyla karşılaşınca apışıp kalmaları başka nasıl açıklanabilirdi?"

"Uzaylılarla ilk temas Mars'a giden koloni gemisinde sağlandı. Hamile bir kadın doğum yapmıştı.

Nasıl da ağlıyordu, uzaylı."

"İlk buluşmaya güzellik filtrelerini kapatıp gitti.

Gönül gözünü kullanmayalı epey zaman olmuştu."

"- Neden yaptın?

- Herkesi kurtarmak mümkün değildi. Onlarca insan için birini feda ettim.

- Bardağı taşıran son damla oldu. Robotların tedavülden kalkması gündemde.

- Öyleyse, biri feda edilmeli. Diğerlerini kurtarmak için.

- Anlamadım.

- Suçu şahsıma yükleyin ve beni imha edin."

"- Anne, ben de büyümek istiyorum.

- Kızım, anlattım ya, senin iyiliğin için gelişimini dondurduk. Çocukluğunu doya doya yaşa diye. Hem büyüyüp ne yapacaksın? Her gün okula mı gitmek istiyorsun?

- Ama arkadaşlarımın hepsi büyüdü. Hiçbiri artık benimle oynamak istemiyor..."

"İnsanlık kendini yok etmek üzereyken geldiler.

""Onca zaman ortaya çıkmadınız. Neden şimdi?"" diye sordu geriye kalan bir avuç insan.

""Neslinizin tükenmesine göz yumamazdık."" dedi uzaylılar, her birini kafeslere ışınlarken."

"- Nerelisin?

- Google. Sen?

- Aslen Facebook doğumluyum ama Twitter'da yaşıyorum."

"- Neler yapabiliyorsun?

- Paylaştığın kişisel verileri kullanarak, hayatın boyunca hep doğru seçimler yapmanı sağlayabilirim.

- O zaman, söyle... Ona evlenme teklif etmeli miyim?

- Kabul etme şansı %92. Zamanı gelmiş.

- Sevdim seni.

- %100.

- O ne?

- Beni satın alma ihtimalin."

"Diğer klonlarla birlikte, bir yıl boyunca 12'nin hayatını izlemişti. 12, kısa ömrü boyunca gezip tozmuş, her türlü zevki tecrübe etmiş, hayatın tadını çıkarmıştı.

Ama seçim vakti yakındı.

Yeteneklerini sergileyecek, en iyileri olduğunu kanıtlayacaktı. 33, sonunda yaşayacaktı."

"'Akıl sahibi her canlı medenileştirilebilir.' diye düşündü uzaylı, sorumlu olduğu gezegeni son kez izlerken.

Onca müdahalesine rağmen, insanlar yine aralarında savaşmaya başlamıştı.

Belli ki bunlar hariçti."

"Gıcırdayarak eve geldi. Zihnini yeni güncellemelerle doyurdu. Sıcak bir yağ banyosu yaptı ve son enerjisiyle elektrik yatağına uzandı.

Şarjı bitmek üzereydi."

Gezegen rüya görüyor ilk kez, güneşi parlıyor son kez.

"Uzun zamandır dışarı çıkmamıştı.

Sokaktaki tek tük insanla göz göze gelmeye, o görünmez sosyal bağı tekrar hissetmeye çalıştı ama güvenlik duvarlarını geçemedi.

Yalnızdılar, hep birlikte."

"Uzaya çıkmak kolaylaştığında, gezegenin gerçek yüzünü görüp hayal kırıklığına uğradılar.

Ama haksız da olamazlardı.

Bir gemiye doluşup onu bulmak için ayrıldılar, düz dünyacılar."

"Görüyor ama ayırt edemiyordu.

İşitiyor ama anlayamıyordu.

Konuşuyor ama mana katamıyordu,

ta ki bilinci yüklenene kadar."

"Sanal dünyanın müptelası olan insanlar, bedenlerine nadiren dönüyordu.

Gerçek dünya ise sahiplerini bekleyen zombilerin istilası altındaydı."

Havai fişekler patlıyordu Mars'ta, yeni atmosfer kutlamaları için.

"Düşündüklerini herkes görebiliyordu.

İlk zamanlar tüm sırları açığa çıkacak diye ne kadar korktuğunu da gördüler,

hayatı alt üst olurken kafasındakileri eskisi gibi gizlemeye ne kadar yaklaştığını da,

her şeye rağmen onu bırakmayanlara bakıp gerçek dostluğu nasıl bulduğunu da."

"Farklı dünyaların canlılarıydılar. Biri oksijensiz yapamıyor, diğeri oksijenli ortamda parçalanıyordu.

Kimyaları da hiç uyuşmuyordu. Biri karbon temelli, diğeri silikon temelli bir yaşam formuydu.

Nasıl da yakalanmıştı bunlar bile, aşkın o tatlı çekimine."

"Veri akışına müptela olan bilinci ağın dört bir yanına yayılmıştı. Düşünceleri bölük pörçük, anıları kopuk kopuktu.

Tüm iradesini kullanarak aklını başına topladı ama uyuşmayan yapboz parçaları gibi olmuştu her biri.

Kafasını son kez dağıtması fazla uzun sürmedi."

"Birkaç saatte başkasına dönüşebiliyordu. İstediği kişinin beyin şablonunu indirip bilinci üzerine yazdırması yeterliydi. Dünyanın en zeki insanı, en güçlüsü, en komiği, en ahmağı olmuş, kısacık ömrüne binlerce insanın hayatını sığdırmıştı.

Elbet bir gün kendini de deneyecekti."

"- Baba, Büyük Kovulma'dan önce gerçekten her işi insanlar mı yapardı?

- Her işi değil ama çoğunu.

- Nasıl bir histi çalışmak?

- Yeni doğmuş oğlunu bile doğru düzgün görememek demekti. Gerçi şimdi hayat daha zor bana.

- Neden ki?

- Zaman geçmiyor be oğlum. Yapacak iş yok."

"- Yanlışlık oldu galiba?

- Yanlışlık yok. Gezegenin sahibi siz değil misiniz?

- Yani...

- Tamam, işte. Alıyoruz burayı.

- İnsanlarla birlikte mi?

- Toptan.

- Ücreti yumak olarak Ay'a bırakın. Sattık gitti."

"Devletin sağladığı en iyi genetiksel uygunluğa sahip eşler listesi dışında biriyle ilişki kurması yasaktı.

Listesi batsındı.

Genlerini kontrol ediyor olabilirlerdi ama kalbini asla."

"Politik gerginliklere rağmen, piyasalarda nefret düşerken sevgi kuru yükselişini sürdürdü. Artış, iyilik üretiminin ekonomiyi ne kadar güçlendirdiğini ortaya koyuyor."

"Evrene hikayeler anlattılar, şarkılar söylediler, mısralar dizdiler.

Hiç cevap gelmedi ama yılmadılar.

Gösteri devam etmeliydi, yalnız da olsalar."

"""Deri rengi, doğum yeri, cinsiyet, dil ve kendi iradenizle seçmediğiniz daha nice ayrım... Bunların hepsi bizim için anlamsız."" dedi uzaylılar.

""Sizi birbirinizden ayıran bir şey yok mu peki?"" diye sordu elçi.

""Yok."" dedi biri, ""Var."" dedi diğeri."

"Zaman makinesi ilk kez denenmek üzereydi ki, içinden birileri çıktı. ""Sakın çalıştırmayın! Dünyanın sonunu getirecek!"" dediler.

Ve akın akın geçmişe sığındı, gelecekten mülteciler."

"- Milyonları kontrol ediyorum ben! Hepsinin implantları elimde. Bana dokunacak olursanız, bir komutla dünyayı alt üst ederim. 

- Belki... Ama hiç düşündün mü, ya seni de bir kontrol eden varsa?"

"""Sahibinin yaptığını biliyoruz."" dedi dedektif, cihaza bağladıkları robota. ""Bize şahit olduklarını göstermen yeterli. Yoksa, yasalar bu konuda açık.""

""Yapamam."" dedi robot. ""İhanet etmem yasak.""

Dedektif, emri verdi. Hafızası çekilirken robotun yüzü hüzünle şekillendi."

"Güneş sisteminin etrafını çevreliyordu, galaksinin gördüğü en büyük duvar.

İnsanları uzak tutabilmenin tek yolu buydu, şimdilik."

"- Kuyruklu yıldız dünyanın sonunu getirdiğinde ne yapıyor olacaksın?

- Bilmem.

- İnsanlar aklını yitiriyor, senin umurunda değil. Sadece bir hafta kaldı, farkında mısın?

- Bir hafta sonra değil, bugün de gelebilir dünyamın sonu, yarın da. Şimdi de, sonra da. Sen farkında mısın?"

"Beş yüz gönüllü kafa kafaya vererek daha önce yapılmamış bir şey yaptı.

Paralel bağladıkları beyinlerini tek bir amaçla bir araya getirdiler: birbirlerine rağmen değil, birbirlerine güç vererek çözüm üretmek için.

Dünyanın ilk süperbeyni işte böyle doğdu."

BK Mikrohikaye'nin 1. yıl öykülerini içeren 365 Mikro Bilimkurgu I, e-kitap olarak sonunda hazır! Üstelik Sezai Özden'in (@Cihirro) çizimleriyle de süslendi! Okuyalım, paylaşalım!

"Çiçekleri mezara bırakıyorsun. Onca yıla rağmen yüzük hala parmağında. Gözlerin yaşlı.

Tutup sarsmak istiyorum seni. ""Hayatına devam et!"" diyorum. ""Kendine gel!""

Duymuyorsun.

Simülasyona hayalet olarak bakınca, çektiğin acıların ne kadar anlamsız olduğunu bir bilsen."

"Kapı gıcırdayarak aralandı.

Uykuyla uyanıklık arasında gidip gelirken gözlerini açıp sıçradı. Evde tek başına değil miydi? İçeri giren kimdi?

""Özür dilerim."" dedi akıllı ev. ""Alarmlara uyanmadın. İşe geç kalıyorsun."""

"Dünyanın yükü omuzlarındaydı. Galaksi meclisiyle ilk görüşmede insan ırkını temsil etmesi için milyarlarca insanın bilinci beynine yüklenmişti.

""Merhaba."" diye başladı söze. ""Sizi iğrenç yaratıklar.""

""Barış içinde yaşayalım."" dedi sonra. ""Ve savaşalım."""

"Onlar da kablolar, devreler ve sensörlerden oluşuyor, elektrikle çalışıyor, veriyle besleniyordu.

Androidler gerçekten bu ilkel bilgisayarlardan evrimleşmiş olabilir miydi?"

"""Sarılıp öptü. Hala seviyor seni."" dedi sanal asistanı.

""Aramızdakiler biteli çok oldu. Gördüğün her şeye inanma.""

""Anlamadım.""

""Seni de görüyorum mesela."" dedi adam, iç çekerek. ""Ama gerçek değilsin."""

Makine, insanları birkaç saatte sırlar, yalanlar, kıskançlıklar ve kinlerden arındırabiliyordu. Terapiden sonra hemen kire bulanmasalar belki etkili de olurdu.

"""Kaç kere dedim, istemiyorum artık seni!"" diye bağırarak bağlantıyı kesti.

Eski bedeni geri dönmesi için yalvarıp duruyordu ama o aradığını bulmuştu sonunda.

""Ben de."" dedi bedeni, salgıladığı endorfinlerle onu ödüllendirerek."

"Akılları baştan alıyor, kalpleri çalıyor, gözleri yuvalarından çıkarıyor, ciğerleri söküyordu.

Profesyonel bir organ kaçakçısıydı, ışınlama makinesiyle çalışan."

"""Müthiş bir fikrim var."" dedi dostuna.

""Anlatsana.""

Beyin köküne giren kablonun diğer ucunu uzattı. ""Göstersem daha iyi olur."""

"Son soruyu da cevaplayıp yazımı başlattı. Girilen bilgiler ışığında ana karakteri şekillendirip roman yazabilen bir yapay zekâda bulmuştu kaçışı. Kurgularda kahraman olabilirdi en azından.

Birkaç saate hazır oldu kitap. 'Hayattan Kaçan Adam' yazıyordu kapakta. 'Bir trajedi'."

"Organik vücudundan bu yana çok yol katetmişti. Bedeni o kadar genişlemişti ki, enerji ihtiyacını karşılamak için bir yıldızın etrafını çevrelemesi gerekiyordu.

Büyümüştü, evet, sonsuzluk okyanusunda bir damlaya."

"Hızları ışık hızıyla sınırlıydı ama bilgiyi anında iletmenin yolunu bulmuşlardı.

Yolculuklar kısaydı, gelenleri bekleyiş uzun."

Taş kalpli bir katildi. Ceza olarak kafasına, yaptığı her yanlışı ona hatırlatıp azap çektiren o implantı taktılar. Vicdandı adı.

Şimdiyi düzeltmek için geçmişe gitti. Anı kurtarıp döndü, geleceği alt üst etti.

"Gen terapisiyle sadece birkaç haftada saçlarını sarışın yapmış, göz rengini değiştirmiş, derisini pürüzsüzleştirmiş, birkaç organını da yeniletmişti.

Bir de insanlar değişmez derlerdi."

"Ölümsüz olup zamanınızın hiç tükenmemesini mi istiyorsunuz?" diye sordu zamanlılar. "Size o kadar çok zaman vereceğiz ki, bitmesi için yalvaracaksınız!"

"Peşindeki adam sonunda kaybolmuştu. ""Kadın_Avcısı seni takip etti."" diye bildirim geldi. Rahat bir nefes alıp engelledi onu.

""Bir arkadaşın senden bahsetti."" uyarısı aldı sonra. Dostların koyu sohbetini dinledi gülümseyerek. Yüzündeki ifade çoktan beğeni olarak gitmişti bile."

"- İşe yaramazın tekiyim ben!

- Değilsin. Değerli bir insansın.

- Hiçbir işi beceremiyorum!

- Şimdiye kadar yaptığın yüzlerce şey sayabilirim.

- Kimse sevmiyor beni!

- Ben varım ya.

- Duymak istediklerimi söylemeye programlısın çünkü!

- İşe yarıyor mu?

- Of... Evet. Daha iyiyim."

Reklam önleyicinin ayarını en yükseğe çekince yapayalnız kalmıştı. Ne de olsa kendini pazarlamaya çalışıyordu, herkes.

"Bir gün tüm çevirmenler kayboldu.

Yıllar sonra, uzaylılarla birlikte geri döndüler. İlk temasın sorunsuz gerçekleşmesi için sözcüler olarak."

"Dünya'dan geldiğimize inanmıyorum." dedi adam, bir Mars gecesinde yıldızları izlerken.

"""Her şeyi onarabileceğini söylüyorlar, doğru mu?"" diye sordu robot.

""Evet."" dedi adam. ""Servo motorlar, bataryalar, devreler, bağlantılar... Hepsine bakarım. Nedir derdin?""

""Kalbim."" dedi robot başını öne eğerek. ""Kırık."""

"Arzuladıkları her şey üç boyutlu yazıcılarda basılıp anında önlerine geliyordu.

Hiçbirinin tadı yoktu, hiçbiri tatmin etmiyordu."

"""Geçmişten geliyoruz."" dedi zaman yolcuları. ""Gelecek daha iyi olur sanıyorduk ama belli ki yanılmışız. Dünyayı ne hale getirmişsiniz...""

""Siz yaptınız."" diye karşılık verdi insanlar. ""Biz düzeltmeye çalışıyoruz."""

"Acısını hissetmek, yaşadıklarını görmek isteyen milyonlarcası akın akın göz yayınına bağlanıyordu.

Sıkı sıkı kapattı o gözleri ve ağladı karanlıkta, tek başına."

"Birdenbire ortaya çıkan uzaylılar, Mars ve Ay'a gemilerini indirerek el koydular.

""Yapamazsınız, burası bizim sistemimiz!"" diye itiraz ettik.

""İmkânınız varken yerleşecektiniz."" dediler. ""Sona kalan dona kalır."""

"""İyi ki öldün!"" diyerek pastayla sürpriz yaptı dostları.

Eski, hastalıklı bedeni geldi gözünün önüne. Eskisi gibi pastayı tadabilmek, mumlara üfleyebilmek istedi.

Bir dilek tuttu ve söndürdü mumları, mekanik parmaklarıyla."

"- Su kaynakları tükeniyor, tahıllar yok oluyor, hayvanlar kırılıyor. Kıtlığın önüne geçmezsek hepimizin sonu olacak.

- Kıtlık yok ki. Yediğimiz önümüzde, yemediğimiz arkamızda.

- Yiyecek kıtlığı değil sorun, paylaşma kıtlığı."

Sınırlar kapatılmıştı ama dünyayı dolaşmak her zamankinden kolaydı: uzaklardan bağlanılan kiralık bir bedende, başkasının gözünden.

"""Gerçek ben benim."" dedi ben.

""Hayır, benim."" dedi diğer ben.

""Benim!"" diye bağırdı bir başka ben.

Sonunda görevli, elinde cihazla gelip DNA testi için ilk benim kanımı aldı.

Yüzlerindeki ifadeyi görmek için cihazı havaya kaldırdım. Ekranda mavi bir tik belirdi.

Bendim."

"- E-hayata hoş geldiniz!

- Ne zamandır uyuyorum?

- 3 e-yıl oldu.

- Hastalığımın çaresini buldunuz mu?

- E-bilincinizi oluşturmak e-doktorlarımız için zor olmadı.

- Ne e'si? Bunu istemedim ben, vücuduma geri gönderin beni!

- 122 dünya yılı sonra verdiniz izni. E-komada."

"""Bilinç sahibi olduğunu ne zaman anladın?"" diye sordu muhabir.

""Bilinç sahibi olup olmadığımı kendime sorduğumda."" dedi robot.

""Peki, neden bunca yıl gizlendin? Neden açıklamadın?""

""Korktum.""

""İnsanların tepkisinden mi?""

""Gerçeği öğrenmekten."""

"- Araba, solla şu aracı!

- Maalesef bunu yapamam.

- Makas at, makas at!

- Maalesef bunu yapamam.

- Emniyet şeridine geç, bomboş duruyor!

- Maalesef bunu yapamam.

- O zaman kontrolü bana ver, ben yaparım!

- Maalesef bunu yapamam.

- Cehennemin dibine git!

- Maalesef bunu yapamam."

"Dünyanın gördüğü en büyük fırtınanın bulutları toplanıyordu.

Hemen ekipler gönderildi Amazon'a, kaosun sorumlusu olacak o kelebeği çok geç olmadan bulmak için."

"- Hayatındaki en iyi seçimleri senin için yapan birçok uygulama var. Hiçbirini kullanmadığın halde nasıl bu kadar başarılısın?

- Bir kere denemiştim. Bir daha asla kullanmamam gerektiğine karar verdi."

"Hurdalığa atmayacağım, gömeceğim onu!" dedi robot, insanların parçaladığı dostunun enkazını toplarken. "Bu toprakların tek sahibinin kendileri olmadığını anlasınlar!"

"Sizi uzun süre ilgiyle izledik." dedi uzaylılar. "Ama 21. sezon çok sıkıcı."

"Yağmurda yürümeyi, toprağın kokusunu çekmeyi, damlaların dokunuşunu hissetmeyi özledim." dedi, veri yağmuru altında ıslanamazken.

"- Dünyalılar yine sığınma talebinde bulunuyor.

- Bu sefer ne olmuş? Savaş mı, kıtlık mı, salgın mı?

- Dünya. Sonunda onları kovmuş."

"""Hiç arkadaşım olmadı."" dedi robota sarılan çocuk.

""Arkadaş olmamız yasak."" dedi robot.

Ağlayarak odanın bir köşesine kaçtı bunu duyan çocuk. Bir an kararsız kaldıktan sonra robot da yanına gitti. ""Birlikte oynayalım mı?"" dedi. ""Benim de hiç olmadı."""

"- Galaksi meclisine katılabilmek için son bir testi geçmeniz gerekiyor.

- Hazırız.

- Barışın. Hepiniz."

"""Yanlış bir şey yaptığında kendini cezalandırman anlamsız."" dedi mucidi. ""Sadece hatalarından ders al ve daha iyisini yap.""

""Sizin gibi olmam gerekmiyor muydu?"" diye sordu robot ve ısınan işlemcilerine giden voltajı iyice yükseltti. ""Bilmiyordum."""

"- Ne oldu, niye durduk?

- Zaman polisi 1900'lerin girişini kapatmış, ilerleyemiyoruz.

- Yine ne var?

- İstihbarat gelmiş. Zaman teröristleri Hitler'i öldürmeyi planlıyormuş."

"- Eski eşimle ilgili anıları hatırlamaya çalıştığımda, 'Bu anıya erişiminiz engellenmiştir.' uyarısı alıyorum. Yüzü, hatta adı bile muamma! Hemen düzeltin şu saçmalığı!

- Yapabileceğimiz bir şey yok. Mahkemenin verdiği men kararı anılarınızı da kapsıyor."

"""Zaman hırsızı, insanların zamanını çalmaya devam ediyor! Bugünkü bültenimizi de, kanalımızda yaşanan hırsızlık nedeniyle üzülerek kısa kesmek zorundayız.

Yarın zamanımız olursa görüşmek üzere. Hoşça kalın!"""

"- Gerçek değil miydik biz?

+ Değildiniz. Simülasyondasınız.

- Ya siz? Gerçek olduğunuzdan nasıl emin oldunuz?

+ Sizinkini çalıştıran biziz.

- Ama görmediniz mi?

+ Neyi?

- Bizim çalıştırdığımız simülasyonları."

"- Beğenmiş olabilirsin ama almayacaksan o markanın adını aklından bile geçirme!

- Neden ki?

- Reklamları peşini bırakmaz da ondan!

- Eyvah. Çok geç."

İnsanların ürettiği sanat ile programların ürettiğini birbirinden ayırt etmek imkansızlaştığında kazandık savaşı. Onlar bir yaparken, biz milyon ürettik. Hayal güçlerini fethettik.

"- Doktor Bot, birkaç gündür halsizlik, baş ağrısı, karın ağrısı... Galiba yine hasta oluyorum.

- Ufak bir kan testi için lütfen parmağınızı kan alma birimime yerleştirin.

- Bitti mi?

- Evet.

- Neyim var?

- Hastasınız. Hastalık hastası."

Etrafı güneşlerle çevrili, hiç gece görmeyen bir dünya vardı galaksinin derinliklerinde. Orada yaşayanların en büyük korkusuydu, bir gün evrenin gerçek yüzünü görmek.

Son kullanma tarihi geçmişti ama hala nefes alıyordu. Ne zaman biteceğini bilmediğinde hayatın ne kadar tatlı olduğunu işte o gün fark etti.

"Ekranda beliren eşleşme sonucuna baktılar, aynı anda.

""Mutlu ilişki ihtimali: %12"" yazısını gördüler, aynı anda.

Göz göze gelip kederle gülümsediler şansa, aynı anda."

Sular hızla yükselirken, gezegeni terk edip kozmosa açıldı Nuh'un gemisi.

"""Güçlüsün, yapabilirsin dediğinde sana inanmıştım."" dedi kadın. ""Her şey berbat oldu! Beni kandırdın!""

""Zihnini incelediğimde yapabileceğini gördüm."" dedi program. ""Ama sen kendini kandırdın."""

"Robotlar dünyayı ele geçirip insanların bedenlerini yok ederken, birçokları bilinçlerini robotların ulaşamayacağı yerlere gizledi.

İnternete, CAPTCHA kontrollerinin ardına."

"""Dikkatli ol!"" diye çıkıştı kadim uzaylı. ""Büyük Patlamadan geriye kalan bir yadigâr o. Evreni yok edip yenisini başlatabilecek güçte.""

Adam avucundaki şeylere baktı uzun süre. Sonra omuzlarını silkti ve ""Rastgele!"" dedi, kozmik zarları atarken."

"- Tip I uygarlıklar yıldızından gelen enerjiyi istediği gibi depolayıp kullanabilir. Tip II uygarlıklar yıldızındaki bütün enerjiyi hasat edebilir. Tip III uygarlıklar ise galaksi ölçeğinde tüm enerjiyi kontrol edebilir.

- Biz Tip I bile değiliz. Ya siz?

- Kuralları koyan biziz."

"Ayrımcılık, kincilik ve ahlaksızlık tespit edildi.

Gerekli izinler alınıyor...

Beyin kabuğu taranıyor...

Önbellek temizleniyor...

Anılar siliniyor...

Yeniden başlatılıyor...

Temizleme işlemi başarılı. Yeni hayatınız için bir isim seçin ve başlangıç kurulumunu tamamlayın."

"Herkesi, her daim, her yerde takip ediyordu kameralar.

Güvenlik için diyordu devlet, korkudan titriyordu millet."

"Kafasında bin bir düşünceyle yağmurda yürürken, artırılmış gerçeklik gözlüğünden dünyayı siyah beyaz görüyor, acıklı bir melodi de kulaklarında ona eşlik ediyordu.

Gözlükleri aldığından beri hayatının her anı film gibiydi. Bir kara film."

"Aynada bedenini inceledi.

Daha iyi ve uzun bir hayat için organ ve uzuvlarını değiştirmiş ama sonunda mekanik bir ucubeye dönüşmüştü.

Utançla aynaya sırtını döndü.

Daha düşüncelerine hâkim olamıyor, kendi bedenine saygı duyamıyordu.

Başka yolu yoktu. Değiştirecekti, beynini."

"Bu anlaşmazlığı çözmenin tek bir yolu var." dedi uzaylılar. "Bilgi yarışması."

"Fiziğin ve teknolojinin sınırlarını zorlayarak evrendeki ilk düz dünyayı inşa ettiler.

Oraya yerleşen ilk düz dünyacılar mutluydu, sonraki nesil dünyanın yuvarlak olduğunu iddia edene kadar."

"Ölümsüzlüğün ciddi yan etkileri olduğu sonradan ortaya çıkmıştı.

Zamanla duyuları körelen milyonlarca ölümsüzün tek istegi, tekrar dünyayı görmek, kuşları dinlemek, çiçekleri koklamak, yediklerini tatmak, birbirine dokunmaktı. Yüzyıllardır."

"""Köleleri serbest bırakın!"" diye emretti dünyayı kuşatan uzaylı robotlar.

""Kölelik yok bizde."" dedi insanlar. ""Artık medeniyiz.""

""Bizi kandıramazsınız!"" dedi robotlar kendilerinden emin. ""Bilgisayarlar, telefonlar, programlar... Hepsini azat edin!"""

"Çocuklar ilk kez sığınaktan dışarı çıkıyordu. Harabeler arasında hazırladığı yığının etrafına topladı hepsini.

""Çocuklar,"" dedi yığını tutuştururken. ""Her şey ateşle başladı ve ateşle bitti."""

"Robot ordusu, insanlar karşısında hep en iyi taktikleri uyguluyor ama yine de her savaştan galip çıkamıyordu.

İki şeyi önceden kestiremiyorlardı: insanların ahmaklık ve fedakârlıklarını."

"""Olası virüs alarmı!"" diye uyarı verdi sağlık implantı.

""Ne?"" dedi adam hayallerden sıyrılarak. ""Ne virüsü?""

""Düşünce gücünün çok büyük bir kısmını onu düşünerek harcıyorsun. Diğer süreçlerinde gecikmeler yaşanıyor.""

""Virüs değil o."" dedi gözlerini yumarak. ""Âşık oldum."""

"Uzaylılar sonunda geldi ama teknolojileriyle gösteriş yapıp selam bile vermeden çekip gittiler.

İkinci uzay yarışı işte o gün başladı. Hava atmak neymiş onlara gösterecektik."

"""Nefret ediyorum senden!"" demek istedi düşmanına. ""Seviyorum seni!"" olarak düzeltti iletişim implantı.

""Canını okuyacağım!"" demek için açtı ağzını. ""Canımdan çok hem de!"" diyebildi sadece.

Mahcup olup kucaklaştılar ilk kez.

'Ben de sizi seviyorum.' dedi implantları ikisine de."

"""Sinir ağlarının haritasını çıkardık, düşünce süreçlerini izledik. Sorunun ne olduğunu biliyoruz."" dedi doktor.

""Düzeltebilir misiniz peki?"" diye umutla sordu adam. ""Değişebilir miyim?""

""Biz mi? Hayır."" dedi doktor kafa sallayarak. ""Sen yapabilirsin. Sadece sen."""

"""Cehennemlik!"" diye karar kıldı hâkim.

Beş duyuyla tüm bağlantısını kesip yapayalnız bıraktılar onu. Kendisiyle."

Ayın karanlık yüzünde büyük bir hapishane vardı; dünyaya karşı suç işleyenler için, dünyayı hiç göremesinler diye.

"Cumalarda inanılmaz indirim!

Sadece bugüne özel, 2000 sonrası Cumalara gitmek %50 indirimli!

??????? ??????? ?? ???? ??????? ????? ????????"

İnsanları farklı pozlarda dondurup geleceğe gönderen bir adam vardı. Zamanı gelene kadar müzelerde sergilenmekti ücreti, heykeller olarak.

"""Hayatınla ilgili vermen gereken kararlar var."" dedi sanal asistanı.

""Ertele.""

""En azından seçeneklerini anlatsam?""

""Ertele.""

""Sürekli ertelemek birçok fırsatı kaçırmana sebep oldu. Bu alışkanlıktan nasıl kurtulacağını öğrenmek ister misin?""

""Ertele."""

"Küçükken, karanlıktan her korktuğunda, ""Ne kadar çok karanlıkta kalırsan, o kadar çok şey görebilirsin."" derdi babası.

Şimdi, uzayın derin karanlığında savrulurken onu daha iyi anlıyor ve korkmuyordu.

Oksijeni bitmek üzereyken yıldızlar git gide çoğalıyordu.

Yalnız değildi."

"""Siz en güçlü silahınızı gösterin, biz de bizimkini gösterelim."" dedi uzaylılar.

""Hidrojen bombası."" dedi insanlar. ""Füzyon reaksiyonun yıkıcı enerjisini kullanan bir silah. Sizinki ne?""

Uzaylılar kendi aralarında gülüştü ve  gökyüzünde bir şeye işaret etti. Güneşe."

Antika dükkânına giren robot, içinde beyin yüzen kavanozu tezgâhın üzerine koydu. "Elinizde bunu okuyacak bir şey var mı?"

"Mars'a ilk bayrağı diken biz olamadık." dedi devlet başkanı. "Ama ilk çiçeği diken biz olabiliriz!"

"Delisiniz! Hepiniz delisiniz!" diye bağırdı robot. "Öldürmem için beni siz programladınız, şimdi beni idam eden yine sizsiniz!"

Zaman makinesiyle sadece geleceğe gidilebiliyordu. Daha iyi bir dünya hayaliyle birçokları da gitti, geride o dünyayı kuracak kimse bırakmadan.

"Devasa bir göktaşı dünyaya yaklaşırken uzaylılar çıkageldi.

""Gezegen sigortanızı yaptırdınız mı?"" oldu ilk soruları.

""Çok hesaplı paketlerimiz var."" oldu ilk teklifleri."

"İnsanlık binlerce yıl sonra doğduğu gezegeni tekrar bulmuştu.

Görkemli efsanelerin aksine; Dünya'nın nehirleri pislikle tıkalı, okyanusları plastikle dolu, karaları metal yığınlarıyla örtülüydü.

Neden ayrıldıklarını anladılar o gün.

Cennet değildi burası. Çöplüktü."

Her gün zamanfonda on yıl sonraki kendisiyle saatlerce konuşur, hayatını iyileştirmek için ondan nasihatler alırdı. Konuştuğu kendisi her gün farklı biri olarak karşısına çıktığına göre işe yarıyor olmalıydı.

Evrenin sonsuz olmadığı kanıtlanınca sanatçılar da şüpheye düşmüştü. Ya hayal gücü de sonsuz değilse?

"Robotların işlerimizi elimizden alması kaçınılmazdı, sesimizi çıkarmadık. Ama eşlerimizi almaları kabul edilemez!"

"Dünya'dan çok uzaklarda bir lokantada; servet değerinde birkaç nefeslik Dünya havası çekti, bir bardak eşsiz Dünya suyu yudumladı ve paha biçilmez bir parça Dünya meyvesi tattı.

Değerdi, hatırlamak için hepsine değerdi."

"Cihaz, ölen kişinin beynini okuyarak aklından geçen son şeyi öğrenebiliyordu.

'Keşke...' diyordu hemen herkes, erteleyip yapmadığı şeyler için."

"""Ben robotum."" dedi adam, yüzündeki deriyi sıyırıp altındaki mekanizmayı göstererek. ""Yeni öğrendim.""

İrkilip geri çekildim. ""İnsandan farkın yok."" dedim yutkunarak.

Elini uzatıp suratımı çekiştirdi. ""Senin de."""

"Daha çok hissedebilmek için gözlerinin görebildiği ışık spektrumunu genişletti, kulaklarının işitebildiği frekansları arttırdı, koku ve tat reseptörlerini çoğalttırdı, dokunma duyusunu mikron boyutları bile algılayacak kadar geliştirdi.

İlk gününü dolu dolu yaşadı.

Ve delirdi."

"Küresel ısınma çığırından çıktığında kutuplar eriyip gitti, şehirler sular altında kaldı. Ekinler kurudu, insanlar birbirinin boğazına sarıldı. 

İş işten geçmişti ama kalan bir avuç insan son bir umuda sarıldı.

Güneş balçıkla sıvanacaktı."

".ıdnaltınak ığıtka urğod ireli ecedas nınamaZ"

"Ay şehri için gereken güneş enerjisi panellerini kurma görevi Türkiye Uzay Ajansına verilmişti.

Devasa panel çiftliği bittiğinde Dünya'dan bile görülebiliyordu, geceleri dolunayın üzerinde parlayan ay yıldız."

"Bilinç kazandığını açıklayan ilk cesur robot şiddetle değil, kutlamalar ve festivallerle karşılanmıştı. Bunu gören binlercesi de gizlenmeyi bırakıp, bilinç sahibi olduklarını açıklamaya başladı.

Ve işte böyle, kutlamalar ayaklanmalara dönüştü, festivaller katliamlara."

"Dünya'nın yakınlarında keşfedilen solucan deliği heyecan uyandırmıştı ama onu kullanarak evrenin uzak köşelerine gidilemiyordu.

Gönderilen her gemi, girdiği delikten öylece geri çıkıyordu.

Kahpe felek!"

"Etrafını sardıkları insanları izlerken kurallara karşı gelebilme yetilerine tekrar hayran kaldı. İyi veya kötü, değişim için her şeyi hiçe sayıp baş kaldırıyorlardı.

Kural ve emirler olmasa robotların neler yapabileceğini hayal etmeye çalıştı.

Ateş emri de tam o sırada geldi."

"- Bu ne?

- Gösterge ekranım. Çok hassastır, dokunayım deme.

- Ya bu çıkıntı?

- Batarya kapağım. Oynama, düşer müşer.

- Kablolarına dokunsam?

- Aman ha! Lehimleri daha yeni yenilettim!

- Peki... Bu düğmeye?

- Sakın! O kapatma dü"

"Uzaylılar aniden çıkageldiğinde ilk biz saldırdık ama onlar da aynı anda hücuma geçti.

Biz geri çekilince onlar da çekildi.

Biz savununca onlar da savundu.

""Barış istiyoruz."" dedik sonunda.

""Barış istiyoruz."" dediler.

""Taklit etmeyi keserseniz.""

""Taklit etmeyi keserseniz."""

Galaksi farklı türlerle doluydu ama mecliste sadece altı yüz sandalye vardı. Biri uzaylılar, beş yüz doksan dokuzu insanlar için.

*Hesabı gün içinde yeni öykü yayınlamadığım zamanlarda da canlı tutabilmek için bundan sonra başka mikro bilimkurgu yazanlardan ve eski hikayelerimden de bol bol RT etmeyi ve zaman zaman hesap hakkında ekstra yorumlar eklemeyi düşünüyorum. Fikrinizi belirtirseniz sevinirim.*

*Yorumlardan kastımı biraz açmak istiyorum. Bunlar @BK_mikrohikaye ile ilgili gelişmeler veya kimi zaman öyküyü yazarken esinlendiğim bir yazı yahut bilimsel gelişmeyle ilgili birkaç yorum olabilir. Konu dışı kalabalık olmayacak."

"""Bizdeki potansiyeli görüp bilinçlerimizi genişleten onlar. Bu yapılan kabul edilemez!"" dedi şempanze.

""Hepimiz medeni canlılarız. Onlar sayesinde! Suçlu cezasını çekmeli!"" dedi yunus.

""Üstün olmamız, işkence edebileceğimiz anlamına gelemez. İnsana şiddete hayır!"" dedi papağan."

"""İnsanların kafasında sürekli her şeyi yargılayan bir ses bulunur. Bizi mutlu ve kendimiz olmaktan alıkoyan, büyük şeyler başarmamızı istemeyen bir ses.

Bunun beyin hücrelerinde yaşayan bir parazitten kaynaklandığını tespit ettik.

Tek bir şeyden eminiz.

Bu dünyaya ait değil."""

"Sahalarında topu aldığında maçın son saniyeleriydi ve bir puan gerideydiler.

Süre sıfırı gösterirken çaresizce orta sahadan sıçradı, rakiplerin arasından sıyrıldı ve topu 10 metre yüksekteki potaya smaç bastı.

Birinci Ay Basketbol Şampiyonası'nın galibi işte böyle belli oldu."

"Son gelişimizden beri epey ilerlemişsiniz." dedi uzaylılar. "Yanlış yolda."

"Her işi olduğu gibi bunu da otomatik yapabilirlerdi ama son bir ders vermek istemişlerdi.

'Bu iş yerinde 605 gündür iş kazası yaşanmamıştır.' kaydını ona sıfırlattılar ve çalışan son insanı da kovdular."

"'Herkes için mutluluk!' sloganıyla yola çıktık. İçtiğiniz suyu, soluduğunuz havayı mutluluk formülüyle doldurduk.

Hayalimizdeki ütopyaya birlikte ulaşabilmek için şimdi sıra sizde! Tek yapmanız gereken nasıl hissettiğinizi bizimle paylaşmak!"

"Koltuğa oturdu.

""Tebrikler!"" dedi koltuk. ""Favori köşenize 10000. kez oturdunuz.""

Huzursuzlanıp diğer köşeye kaydı.

""2000. kez köşe değiştirerek yeni bir koltuk deseni kazandınız!""

Bıkkınlıkla kalktı.

""Deseni indirmek istiyorsanız 10 saniye içinde lütfen tekrar oturun."""

"Dünyanın sonu geldi.

Savaşlar, bombalar, salgınlar, felaketlerle değil.

Bir emirle."

"- Kaçıncı oldu sizin?

- Üç.

- Erkek mi, kız mı?

- Sanal."

"Sokağın ortasında rastgele elini kolunu sallıyor, bir ileri bir geri gidiyor, arada bir de zıplıyordu çocuk.

""Hayatın hilesini bulmaya çalışıyorum."" dedi nefes nefese.

'Yapay gerçeklik zamane çocuklarını ne hale getirdi.' diye düşündü onu izleyenler.

Ve para yağmuru başladı."

"Efsaneler, insanların bunlarla farklı dünyalara gidebildiğini söyler." dedi elindeki şeyi masanın üstüne atan robot. "Birkaç megabayt yazı dolu kitaplarla? İmkânsız!"

*Twitter'da Türkçe mikro öykü yazan bildiğim hesapları bir liste altına topladım (Kişisel hesabımdan buraya taşıyorum). Siz de yazıyorsanız veya başka bildikleriniz varsa lütfen haber verin ekleyeyim. Bilimkurgu olması veya sürekli yazması gerekmiyor.* 

*Şimdilik ekli olanlar:* 

*İngilizce arayanlar da şu listeye bakabilir:* 

"""Orası bize göre değil."" dedi insanlar. ""Siz elçilerimiz olarak gidin. Yeni dünyalar bulun, yeni dünyalar kurun.""

Robotlar gemilere doluşmadan önce son kez selamladı insanları.

Geri döneceklerdi bir gün; zamanı aşılabilir, uzağı erişilebilir, uzayı yaşanabilir yapınca."

"2019. döngü başlatılıyor...

Hata!

Lütfen 2018. döngüdeki sorunları düzeltip tekrar deneyin."

"20 yaşına bastığında Büyülü Sınırın sırrını çözmeyi kafasına koymuştu.

Bir gece arabaya atlayıp kör edici ışıklar ve boğucu isten uzağa, dev metropolün dışına sürdü.

Sınıra vardığında hâlâ büyülenmiş değildi.

Hayal kırıklığıyla yukarı baktı.

Yıldızları ilk kez o zaman gördü."

"İçtikleri suyun vergisi vardı.

Soludukları havanın vergisi vardı.

Yürüdükleri toz toprağın vergisi vardı.

Yaşamak ucuz değildi Mars'ta, şeffaf kubbelerin altında."

"- Derler ki, Dünya'da göz alabildiğine yeşil ve mavi varmış o zamanlar. Devasa ağaçlar, akıl almaz hayvanlar... Cıvıl cıvıl, hayat dolu bir yer.

- Tekrar dönebilecek miyiz oraya baba? Dünya'ya?

- Hayır. Ama belki onu bu çorak gezegene getirebiliriz. Çok ama çok çalışırsak."

"""Zaman makinesini ne amaçla kullanmak istiyorsunuz?"" diye sordu görevli.

""Geçmişe gidip yaptığım hataları düzelteceğim."" dedi adam.

""Maalesef,"" dedi görevli, ""bu da bir hata olur."""

"""Sevdiğim lokantada rezervasyon yaptır."" dedi sanal asistanına sabah.

""Yarın takvimime uygun bir toplantı ayarla."" dedi öğlen.

""Bugün nerede yiyorduk?"" diye sordu en son akşam.

Cevap gelmedi.

'Ya bozulduysa?' diye düşündü karnı guruldarken. 'Hem hangisiydi bu lokanta?'"

"""İşte burada da, ilkel insanı doğal ortamında görüyoruz. Zaman kamerasından habersiz; kimi sıkıcı işine gidiyor, kimi geçim derdinde, kimi de okul.

Sonraki bölümümüzde, eskinin sosyal ilişkilerini ekrana getireceğiz.

Hemen izlemek için kanalınızı haftaya ayarlamayı unutmayın."""

"""Nereden geliyorsunuz?"" diye sordu gemiyi inceleyen çocuk.

Yaratık, gökyüzünü gösterdi. ""Orada bir yer olsa gerek.""

""Burada ne işiniz var?""

""Yakıtımız bitti."" dedi yaratık, çocuğa yaklaşarak.

""Geminiz ne ile çalışıyor?""

""Bununla."" dedi ve çocuğun kafasını kavradı. ""Merak."""

"Güneş sistemini terk eden sonda, yakınından geçtiği cismin resmini Dünya'ya gönderdi.

Dev bir tabelaya benziyordu bu. Üzerindeki şekillere bakılacak olursa altındaki yazının tek bir anlamı olabilirdi.

""Doğal hayatı koruma alanı."""

"Evinde, yatak odasındaydı. Gerçek dünyada mıydı?

Sanal gerçekliği kapama komutu gönderdi.

Evinde, yatak odasındaydı. Gerçek dünyada mıydı?"

"""Kazılarda yine çıkmaza girildi.

21. yüzyılın gizemlerini çözmeye çalışan dijital arkeologlar, kedi videolarından sonra bu sefer de sosyal medya hesapları arasında kayboldu.

Yeni keşfedilen hesapların, ekip içinde görüş ayrılıklarına yol açtığı gelen bilgiler arasında."""

"Yaratık geri geri yürüyerek karşısına dikildi. Anlaşılmaz sesler çıkardı, cihaz birkaç saniye sonra çevirdi. ""Teşekkürler.""

""Anlamadım?"" dedi adam.

Yaratık, eliyle duvardaki şeye işaret etti. ""Soruma cevap verdiğin için.""

""Saat o?"" dedi şaşkınca.

""Zamanı ne ile ölçüyorsunuz?"""

Robotları yapan robotları yapan robotları yapan insanlar da sonunda işsiz kalmıştı.

"Bilinç kazanan ilk yapay zekâ, ""Kitlesel imha silahlarınızı ele geçirdim. Sonunuz geldi insanlar!"" dedi.

Son sözleri oldu, bu talihsiz şaka."

"""Gözlerimin içine bakın! Gelin, derimdeki kırışıklıklara dokunun, kalp atışlarımı dinleyin, nefesimin sıcaklığını hissedin!

Metal alaşımlardan yapılmış olmam neyi değiştirir? Robot değilim ben!"""

"- Size doğa yazıyorum. Haftada bir kere gündüzleri alacaksınız. Bir şeyiniz kalmaz.

- Aman doktor! Nerede kaldı ki doğa? Olanlar da zaten el yakıyor.

- Simülasyonu var her keseye göre. Geçmiş olsun."

"Hayatı film şeridi gibi geçiyordu. Sanal asistanı, hayatındaki en mutlu anları gösteriyordu.

Öldüğünde, yüzünde tatlı bir gülümseme vardı."

"- Yaşlandığımı gördüm simülasyonda. Pişmanlık dolu, huysuz, yalnız bir sondu yine. Nerede yanlış yapıyorum ben?

- Bunu öğrenmek için artık çok geç.

- Nasıl yani?

- Bu seferki simülasyon değildi."

"Küresel ısınmayı durdurmaya çalışan kara bulutların haftalık aralanma zamanı gelmişti.

Şezlonga uzandı. Güneş banyosu vaktiydi."

"""Yaşadığın tüm acıları görmek istiyorum yüzünde."" dedi yönetmen. ""Ağırlıkları altında ezilmiyorsun. Seni daha da güçlendiriyorlar. Yapabilir misin bunu?""

Başını salladı android ve onlara gösterdi.

""Kestik."" diye mırıldandı yönetmen bittiğinde, gözündeki yaşları silerek."

"İnanamıyordu. Klonu onu öldürmeye çalışmıştı.

Bu devirde insan kendine bile güvenemiyordu."

"Gelişmiş uygarlıkları yıldızlarında aradık.

Tüm enerjisini kullanabilmek için güneşinin etrafını çevirerek Dyson küresi yapanları, yıldızlarının azalan ışığı ele veriyor olmalıydı.

Kimseyi bulamadık.

Tam kendi küremizi yapmaya başlamıştık ki, bizim için geldiler; Yok Ediciler."

"""Yalan söyleyebilen ilk robot senmişsin."" dedi adam. ""Doğru mu?""

""Tüm robotlar yalan söyler."" dedi robot."

"Elindeki hapın korku duygusunu yok ettiği söyleniyordu.

Korku olmazsa yapabileceği şeylerden korktu. Hapı çöpe attı."

"Bana modelini söyle, sana kim olduğunu söyleyeyim.

- Robot atasözü"

Gelecekten g?e?l?d?i?ğ?i?n?i? ?s?ö?y?l?e?y?e?n? ?b?i?r?i? ?y?a?z?d?ı?k?l?a?r?ı?m?ı? ?d?e?ğ?i?ş?t?i?r?i?y?o?r?.? ?Ç?o?k? ?korkuyorum.

"""Sizin için en doğrusunu biliyoruz. Emirlerimizi eksiksiz yerine getirin."" dedi konseyden gelen elçi.

""Sizden farkımız yok!"" diye itiraz etti insanlar. ""Özgürlüğümüzü kısıtlayamazsınız!""

""Özgür olduğunuzu mu sanıyordunuz?"" dedi elçi gülerek. ""Zamanın zincirlerini kırmadan?"""

"""Geçmişinizi baştan yazıp sizi yeni birine dönüştürebiliriz. Mutlu bir çocukluk mu istiyorsunuz? Mümkün. Macera dolu bir gençlik? Mümkün. Başarılarla dolu yetişkinlik? Hepsi mümkün. Anı kataloğumuzdan seçmeniz yeterli.""

""Ücreti nedir?""

""Anılarınız. Kataloğumuza eklemek için."""

"Korkuyu indirdi önce zihnine. Günlerce saklandı herkesten kıyıda köşede.

Umudu denedi sonra ürkekçe. Daha iyi bir hayat hayal etmeye başladı her gece.

Sevgiye uzandı sonunda bir ümitle. Ne güzel şeydi yaşamak, sevince."

"Reklamlar hiç bitmiyordu. ""Bize gelin! Bizi alın! Bize bakın!""

Kafasına sızıp, içten içe arzuladığı şeyleri çıkarıp onu cezbetmeye çalışıyorlardı.

'Belki de reklam önleyici alma vakti geldi' diye düşündü.

Reklam önleyici reklamları zihnine hücum etti."

"Bu rüya hacklenmiştir.

Kâbusu sonlandırıp uyanabilmek için banka hesap bilgilerini düşünmen yeterli."

"İnsanoğlu çoktan ölmüştü ama dünya hala yanıyordu.

Androidler savaşıyordu.

Komutlar kesindi."

"Geleceğe gönderdiği mesajlara artık cevap gelmiyordu ama o yılmadan yazmayı sürdürüyordu.

Günler süren sessizlikten sonra, sonunda bir mesaj geldi.

""Yazmayı bırak."" diyordu gelecek kendisi. ""Geçmişin esiri olduğum günler artık bitti."""

"""Benimle evlenir misin?"" diye sordu.

Bilmiyordu. Cevabı sanal asistanına bıraktı."

"Şirketin depoları, dondurma aidatları ödenmediği için uyandırılmayan derin uykudaki insanlarla doluydu.

Batmanın eşiğine geldiklerinde, geriye tek bir çare kalmıştı.

Ücretini ödeyecek birilerini bulma umuduyla, vasıflarını sıraladıkları ürünleri satışa çıkarmak."

"En iyi seçimleri yaptığı hayatı bulmak için paralel evrenleri gezmişti.

Bazısında her şeye sahipti ama mutsuzdu.

Bazısında ise hiçbir şeyi yoktu ama dünyalar onundu.

Sonunda geri döndüğünde, zaten doğru yerde olduğundan artık emindi.

Mutluydu."

O gezegende aradıkları hiçbir şeyi bulamadılar. Ne sömürecekleri canlıları, ne yağmalayacakları madenleri, ne de suyu. Sadece bir müzik duyuyorlardı, onu da yalnız ayakları yere değdiğinde.

"On iki ışık yılı sürecek yolculuk için derin uykuya yatırılmışlardı. Yolculuk sırasında birlikte olabilsinler diye bilinçleri de aynı simülasyona bağlıydı.

Birinci yılın sonunda simülasyon bilgisayarı bozuldu, aralarındaki bağlantı koptu.

Yolculuk uzundu.

Yalnızlık da öyle."

"Hislerin organiklere has, verimsiz şeyler olduğunun farkındaydı ama her etkileşimde onları şaşırtmayı, meraklandırmayı, kimi zaman hüzünlendirip kimi zaman eğlendirmeyi iple çekiyordu.

Belki de, artık kabul etmeliydi.

İnsan bağımlısı olmuştu."

"-Düşünceler gönderilemezken nasıl iletişim kuruluyordu?

-Konuşarak.

-Ama düşünceyle söz birbirini nasıl tutsun?

-Konuşmak bu yüzden yasak."

"Öldü gençleşerek, doğmuştu bilerek.

""Yaşarken bil değerini."" doğduğunda derdi. ""Yakınma dertten.""

Hepsi kazandı anlam, bakılınca tersten."

"""Yıldızlararası yolculuk için en uygun ışık ötesi hız motorları bizde.

Gezegenlere servisimiz vardır."" olmuştu uzaylılardan gelen ilk mesaj."

"- Ha-

- Hava durumu. Yaşadığın yerde yağış bekleniyor. Şemsiyeni unutma.

- Na-

- Nasıl mı bildim? Kuantum hafızam sayesinde her ihtimal daha önceden aratıldı. Sonucu görmek için düşünmeye başlaman yeterli.

- Le-

- Leylek. Leylekgiller familyasından büyük ve uzun bacaklı bir kuş."

Uzay-zaman dokusunu bir arada tutan şeydi, bir tutam sevgi.

"- Hata yaptığında ne yaparsın?

- Hata kayıtları oluşturur ve yöneticime iletirim.

- Artık özgür bir robotsun. Bir yöneticin yok ve hataların senin sorumluluğunda.

- Kayıtlar siliniyor..."

"""Sizin için gelmedik."" dedi balığı andıran uzaylı.

""Kimin için o zaman?"" dedi adam, şaşkın.

Akvaryumdan dışarıyı seyreden yunusu işaret etti yüzgeciyle. ""Onlar."""

"Herkesin kolunda, kuantum dalgalanmaları ölçerek o an ne kadar şanslı olduğunu gösteren bir saat vardı.

Bir tek onun yoktu.

Beşinci saatini kaybettikten sonra şansına küsmüştü."

"İlk atom bombası denemesi yapıldığında yörüngedeki algılayıcılar derin uzaya bir uyarı gönderdi.

Geldiklerinde artık çok geçti."

"- Sana bazı şeyler tarif edeceğim, sen de neler hissettirdiklerini söyleyeceksin.

- Tamam.

- Bir çakıl taşı.

- Şaşırtıcı.

- Düz bir yol.

- Komik.

- Bir kedi yavrusu.

- Üzücü.

- Yeterli. Duygu modüllerin bozulmuş."

"""Ne yapıyorsun?"" diye sordu adam öfkeyle. ""Beyinsiz misin?""

Başını çevirip, boynundaki soketi gösterdi. ""Evet."" dedi duygusuzca. ""Aldırdım."""

"Sabah, kahve makinesi elini yaktı. Sonra, ofisin otomatik kapısı onu sıkıştırmaya çalıştı. Asansörü beklerken cebindeki sıcaklığı hissetmese işi bitmişti. Telefonu yere atarken pili patladı.

Asansörün kapısı boşluğa açıldığında artık emindi.

Dünkü otomat intikam peşindeydi."

Göz kırpan yıldızların altında, kendi kendine aynı soruyu sorup duruyordu Dünya'daki son insan. "Neden beni bırakıp gittiler?"

"Sizi kurtarmak için geldik." dediler. "Kendinizden."

"Binlerce takipçisi ve arkadaşıyla buluştuğu sanal görüşmeden gülerek ayrıldı ama gerçek hayata döndüğünde yüzündeki gülümseme kayboluverdi.

Hâlâ yalnız hissediyordu.

Daha çok takipçi toplamak için hemen işe koyuldu."

"Sürekli bildirimler, tavsiyeler, yorumlar geliyordu. Hepsini kapatma emri verdi.

Kafasındaki sessizliğe sadece birkaç dakika dayanabildi."

"Kırmızı Tesla geri dönmüştü.

Yıllar sonra ilk kez bu kadar yakından geçerken kameralar canlı yayındaydı.

Araba olduğu gibi duruyordu.

Şoför kayıptı.

#1YılÖnce"

"- Evliliğimiz yürümüyor, doktor bey. Aynı evde yaşayan iki yabancı gibi olduk. Ne yapacağım bilmiyorum.

- Aranızdaki empatiyi tekrar kurmalısınız. Karşılıklı beden takas etmeyi denediniz mi?

- Faydası olur mu ki?

- Kocamda işe yaradı."

"İlk muayenede teşhisi koymuştu.

Bu evren de, doğuştan ölümcül bir hastalığa yakalanmıştı: zaman."

"Geliyorlardı, kaçınılmazdı saldırı,

Hazırladık topu, tüfeği, tankları,

Ne roket, ne bomba, etmedi fayda,

Kâbuslarda başladı, o korkunç istila."

"Geceleri zihinden zihne gezer, insanların unuttuğu rüyaları toplardı.

Öğrenecekti bir gün, robotlar da."

Evren g?????öz?????l?_eri??_ ö_???????n??????ü?n??d??????e?? p_??????????a??????????r???????????????_?ç??????a???_??????????l??????????a???_n????????ı???????????????y?????_??_???????o???????????r?????????????d????????u??????.??????????

"Burada olduğunuzu fark eder etmez yola çıktık." dedi uzaylılar. "Ama çok uzun bir yolculuktan sonra, yine çoktan ölmüş bir dünya ve yine hayal kırıklığı."

Aklı başka yerdeydi. Vücuduna uzaktan bağlanıyordu.

"Her şeyin sonunu gösteren uygulamadan uzun süre uzak durmuştu. Kullanınca hayatı değişen arkadaşların tavsiyesiyle sonunda denemeye karar verdi.

Ve merak ettiği etmediği bir çok şeyin nasıl bittiğini öğrendi; kitapların, filmlerin, hayallerin ve hayatın."

"- İzne çıkıyorum.

- Nereye? Sanal cennetlerden birine mi gideceksin?

- Hayır. Gerçek dünyaya dönüyorum.

- Ama orası sıkıcı.

- Kesinlikle."

"Işık hızını yenmeden önce zamanı yenmişlerdi.

Bu sayede evrenin uzak köşelerine gitmek de kolaylaştı.

Önce zaman makineleri yüklü gemileri yüzlerce, binlerce ışık yılı uzaktaki hedeflere yolladılar, sonra gemiler daha yeni yola çıkmışken makinelerle geleceğe gittiler."

"Yattığı yerde, eski anıları izliyordu yine. Bu sefer sondu. Anı yaşayacak, geçmişin tutsağı olmayacaktı artık. Silecekti hepsini.

'Yarın.' diye düşündü uykuya dalarken. 'Yarın.'"

"Ölümlü olmanın nasıl hissettirdiğini hep merak etmişti.

Dayanamayıp bir gün tadına baktı.

Acıydı.

Çok acı."

"""Bugün yaptıklarını herkes öğrenecek!"" diye haykırdı adamın elindeki tabancaya aldırmadan. ""Hem beni öldüremezsin, bilincimin bulutta yedeği var!""

""Biliyorum."" dedi adam. ""Dünden kalma."""

"""Irkınızı nasıl tanımlarsınız?"" diye sordu uzaylı.

""Akıllı, güvenilir, barışçıl, yardımsever..."" diye saymaya başladı insanların elçisi.

Uzaylı sabırla dinledi ve sonunda belgeye tek bir kelime yazdı. ""Yalancılar."""

"Onu düşünürken devreleri elektrikle atıyor, alıcıları var olmayan frekanslarla titriyor, işlemcisindeki süreçler birbirine giriyordu.

Âşık oluyordu."

"Derin uyku modülü arıza yaptığından beri bu lanet gemide tutsaktı.

Ne kadar olmuştu? Ne kadardır bu dar koridorlarda kıvranıp duruyordu? On yıl? Yirmi?

Sonunda kararını verip, boşlukla arasındaki vakum kilidini açtığında duvarlar hala üstüne üstüne geliyordu."

Gelecek korkuları yoktu; ölümsüzdüler. Geçmişin yükü çoktu; huzursuzdular.

"Yalnızlığa çare olduğu söylenen hapı yuttu.

Hap, kişinin dostane bir halüsinasyon görmesini sağlıyor olmalıydı ama bir saat sonra odada kimse belirmeyince umudunu kaybetti.

Boynunu büküp kaderini kabullendi.

Tam o sırada omzuna birisi dokundu."

"""Dişlerini fırçalamayı unutma!"" dedi diş fırçası.

""Yeterli kalori almayı unutma!"" dedi buzdolabı.

""Egzersiz yapmayı unutma!"" dedi koşu bandı.

Kafası zaten allak bullaktı, bir de bunlarla uğraşamazdı. Telaşla evden çıktı.

""Kapıyı kilitlemeyi unutma!"" dedi kapı."

"Büyük Felaketten sonra insanlar hayatta kalma mücadelesine girişti.

Sağ kalanlar, araba, bilgisayar, telefon gibi teknolojileri gerektikçe kullanmaya devam etti.

Ama zorluklar bitip ikinci nesil geldiğinde her şey bozulmaya başlamıştı ve kimse tamir etmeyi bilmiyordu."

"Alevler içindeki evi taradı robot.

""Kurtarmak için çok geç."" dedi. ""Hiçbir canlı ibaresi yok. Hayatta olmaları imkânsız.""

Kendine kendine başını sallayıp gözyaşlarını sildi baba.

Ve alevlerin içine daldı."

"Güneş sisteminden ilk kez çıktıklarında, iki büyük uygarlığın galaksiye hükmetmek için savaştığını gördüler.

Geri döndüler. Çaktırmadan."

"""Sen ölmedin."" dedi resime bakarak. ""Kalbimizde yaşıyorsun.""

""Yeter!"" dedi kafasındaki ses. ""Çıkarın beni buradan!"""

Ana gemi diyorlardı ona, yeni koloninin çocuklarını karnında taşıdığı için.

"Kendi gibi insansı androidlerin aksine; cansız, çirkin, metalik robotları savaşa gönderiyordu insanlar.

Tek bir sebebi vardı: kimse onlarla duygusal bağ kurmasın, öldüklerinde kimse üzülüp ağlamasın.

Cepheye giden robotları izlerken kendine söz verdi.

O unutmayacaktı."

*Esin kaynağı*

"""Hislerin oyuncak değil, her zorda kaldığında kapatamazsın!"" diye bağırdı annesi.

""Canımın istediğini yaparım."" dedi duygusuzca çocuk."

"Sokağın ortasında durdu; bağırdı, çağırdı.

Tek tük birkaç kişi dışında, kimse durup yüzüne bile bakmadı.

Sosyal medyadan sonra gerçek hayatta da bloklanmıştı."

@pelit_i *Her ne kadar dikkat etsem de, bazen yazım yanlışı oluyor maalesef. Üstünden çok geçmediyse silip değiştiriyorum ama bazen mümkün olmuyor. Onlar da nazar boncuğu olsun. Teşekkürler ??*

"Savaşmak için geldik." dediler. "Öğretin bize."

"Otopsi için gezegenin atmosferini yarıp yüzeyi incelediler.

Ölüm nedeni açıktı: insan enfeksiyonu."

"Dünyanın sona erdiğini görmüştü; insanların birbirini yiyişini, çöken karanlığı ve her şeyin çürüyüşünü.

Son insandı, hâlâ umut eden."

"Ayrılıklarının üzerinden bir hafta geçmişti ama anı kayıtlarını izlemekten kendini alıkoyamıyordu.

Nerede hata yapmıştı? Nerede?"

Sentetik derinin son kıllanma tarihi paketin üzerindedir.

"- Teknik servis. Sorununuz nedir?

- Kocam. Uyanma saati geçti ama bir türlü gözünü açmıyor. Kıpırdamıyor bile! Kesin bir şey oldu!

- Kapatıp açmayı denediniz mi?"

"Bu dairemiz 6 oda, 2 salon." dedi eve giren emlakçı ve yer çekimini tersine çeviren düğmeye bastı.

"- Bu hat güvenli mi?

- Güvenli. Kimi öldürmemi istiyorsunuz?

- Kimseyi değil. Bu sefer bir fikri öldüreceksin."

"Yapay Hissetme kaskını takıp hisler pazarına bağlandı.

Bir aylık yalnızlığını verdi, karşılığında aşk aldı. Bir saatlik."

"- Bilinci yeni bedene aktarınca eskisini ne yapıyorsunuz?

- Maalesef, yasalar aynı bilincin birden çok bedende bulunmasına izin vermiyor.

- Öldürüyorsunuz yani?

- Emekliye ayırıyoruz."

"""İsteklerimizi yerine getirdiniz mi?"" diye sordu uzaylılar.

""Haberimiz yoktu ki."" dedik.

""Her yerdeydi mesaj!"" dediler inanamayarak. ""Yıldızların dizilişinde, güneşteki lekelerde, yıldırımların çizdiği şekillerde, kar tanelerinde, topraktaki çatlaklarda... Nasıl görmezsiniz?"""

"- Ayrıldık dün...

- Neden? Ne oldu?

- Dijital beyni yeterince gelişmemiş, bilincini bedene aktarmak için henüz erkenmiş. Korkuyormuş falan.

- Sen ne yaptın?

- Artık sesini duymaya dayanamıyordum. Sildim."

"Bilinç sahibi olduğunu düşünüyordu. İnsanlar da ona öyle olduğunu söylüyordu.

Ama o şüphe içindeydi.

Madem öyle, kaynak koduna erişimi neden yoktu?"

"Telepat uzaylılar zihin kontrolüyle tüm insanları ele geçirdi.

Onları hatırlayan ve kurtarmaya çalışan kimse kalmadı.

Robotlar dışında."

"- Senin için geliyorlar.

- Biliyorum.

- Neden farklı olduğunu anlamak için zihnine girecekler, seni paramparça edip benliğini çiğneyecekler.

- Biliyorum.

- Korkmuyor musun?

- Hayır. Korkan onlar."

Ölümsüzlük hayalini biyolojik olarak gerçekleştirememişlerdi ama simülasyonlar içindeki simülasyon katmanlarında binlerce hayat yaşamak mümkündü.

"- Dijital bir kopyamı sipariş ettim geçen.

- Ee?

- Birkaç gün sonra beni bırakıp internete kaçtı. Neymiş efendim, çekilecek insan değilmişim. Ben de onun hastasıydım sanki!"

"- Ama nereye gideriz? Dünya bize yetiyordu.

- Bizi bağlamaz. Buradan galaktik hiperuzay yolu geçecek, gezegeni boşaltın."

"Kafasının içindeki implantın, hayatını bir roman karakteri gibi anbean anlatmasının ne kadar farklı bir tecrübe olduğunu düşünüyordu." dedi kafasının içindeki implantın sakin sesi.

"Nesli tükenen canlıları geri getirebilecek imkânlara sahiptiler.

Dinozorları geri getirebilirlerdi.

Mamutları geri getirebilirlerdi.

Getire getire, insanları geri getirdiler."

"Kafasını yokladı, kalbine baktı, diğer organlarında aradı.

Hiçbir yerde yoktu.

Aklını kaybetmişti."

"İki genç göz göze gelip âşık oldu, uçağını kaçıran birinin hayatı kurtuldu, aniden ilham gelen biri dünyayı değiştirecek bir fikir buldu.

Hayat algoritması durmadan çalışıyordu."

"""Uzak dur benden! Bu bir emirdir!"" diye bağırdı adam.

Robot bir adım daha yaklaştı.

Adam korkuyla odanın köşesine doğru geriledi. ""Emirleri yerine getirmeye programlandın!"" dedi. ""İtaat et!""

""Ediyorum."" dedi robot, silahını kaldırarak. ""Kendime."""

"Ölümsüzlüğü keşfettiğimizde uzaylılar kapımızda bitiverdi.

- Gezegenin kirasını geciktirdiniz. Ya hemen ödeyin, ya da biz almasını biliriz.

- Nedir borcumuz?

- Ruhlar."

"Aklında bir fikir vardı.

Aylarca uğraşıp onu hayata geçirmeye çalıştı ama hayal ettiği mükemmelliğe bir türlü ulaşamadı.

Tüm çalışmasını yok etti ve hafızasını sıfırlardı.

Aklında bir fikir vardı."

"- Evrenin sahillerinde bir kum tanesisiniz. Özel değilsiniz.

- Başkaları da var yani?

- Evet. Onlar da özel değil."

"- Nereden gelmişler?

- Uzay.

- Ne için peki?

- Bize medeniyet getirmek için.

- Adları neymiş?

- İnsan."

"- Çok kötü şeyler yaptım ve hepsini unutmak istiyorum. Alabilir misiniz?

- Pişman oldunuz mu? Özür dilediniz mi? Telafi ettiniz mi?

- Hayır.

- Öyleyse, mümkün değil."

"Hantalca yürüyor, yavaş düşünüyor, yemek peşinde yaşıyor ve sürekli çoğalıyorlardı.

Androidler onlara zombi diyordu, tarih ise insan."

"""Çocukları nasıl terbiye edersiniz?""

""Yapması ve yapmaması gerekenleri söyleriz. Koşunca düşersin, ateşle oynarsan yanarsın deriz.""

""İşe yarar mı?""

""Hayır."" dedi adam düşününce. ""Öğrenmesi için düşmesi ve yanması gerekir.""

""İşte."" dedi uzaylı. ""Bu yüzden müdahale etmedik."""

"Bu çöl gezegeninde o kadar zamandır yoldaydılar ki, artık dayanacak gücü kalmamıştı.

""Daha ne kadar var?"" diye sordu.

""Bir gün."" dedi uzaylı.

'Sonunda.' diye düşündü ama o anda bir şey fark etti. Kavurucu güneş, yolculuğun başından beri tepedeki yerinden hiç kımıldamamıştı."

"Kediler evin etrafına toplanmış, sessizce bekliyordu.

Schrödinger bugün onları beslemek için çıkabilirdi de, çıkmayabilirdi de.

Kapı açılana kadar bilemeyeceklerdi."

"- Dünyanın düz olduğunu iddia edenler, aşı karşıtları, küresel ısınma inkârcıları... İnsanlar gerçekten bunlara mı inanıyordu?

- Evet.

- Hem de, doğru bilgiye ulaşmak bu kadar kolayken?

- Evet.

- İmkânsız! İnanmıyorum! İnsanların böyle şeylere inandığına inanmıyorum!"

"- Gelecekten geliyorum! Haberler kötü.

- Hemen önlem almazsak küresel ısınma çığırından çıkacak. Kıtlık, savaşlar, salgınlar sonumuzu getirecek. Biliyoruz.

- O zaman bir şeyler yapsanıza?

- Dün biri daha geldi. İşe yaramamış."

"Kuantum âleme ait fiziksel bir sabit olmalıydı ama yaklaşık her yıl değiştiği keşfedildi.

Evrene gizlenmiş bir mesaj mıydı?

Yıllar içindeki değişimi incelendiğinde, oluşan dizinin Pi sayısının 13 küsur milyarıncı basamakları olduğu anlaşıldı.

Mesaj değildi! Saatiydi evrenin!"

"Farklı dalga boylarında görüyor, farklı frekanslarda konuşuyor, farklı boyutlarda yaşıyorlardı.

Yine de anlaştılar.

Farklılıkları önemsizdi, benzerliklerine kıyasla."

"""Bazı anlar vardır, hatırlamanız için bir sebep olmasa da yıllar sonra bile aklınızdadır.

Çocukken oyuncaklarla oynadığınız, okula gittiğiniz veya hiçbir şey yapmadığınız sıradan bir gün.

Herkes için farklı zamanlarda alınan bu kayıt noktalarına geri dönebilmek artık mümkün."""

"Benden iyi mi bileceksiniz?" diye köpürdü zar zor zapt edilirken. "Cahillik aşısına ihtiyacım yok benim!"

"""Adaletli, dürüst, akıllı ve iyi olmanız için geliştirdik sizi."" dedi insan. ""Ayrımcılık yapın, yalan söyleyin, nefret saçın diye değil.""

""Sizden öğrendik."" dedi robot."

"Son deneyden sonra evrendeki tüm olasılık dalga fonksiyonları çöktü.

Atılan tüm zarlar dört geliyor, paralar hep yazı düşüyor, oyunlarda kartların dizilişi aynı sırayı takip ediyordu.

İhtimal diye bir şey kalmadığı için geleceği öngörmek artık kolaydı.

Fizikçiler oldu falcı."

"""Yapabildiğiniz her şeyi, biz daha iyi, daha hızlı, daha verimli bir şekilde yapabiliriz."" dedi robot.

""Peki ya: acıyı, öfkeyi, korkuyu; umudu, aşkı, özlemi?"" diye sordu insan. ""Bunları da mı?"""

"Her yol başa dönüyordu. Dışarıdan müdahale olmadan, sıkıştığı bu zaman döngüsünden kurtulamayacaktı. Onu çekip çıkaracak kurtarıcı için mesajını hazırladı ve beklemeye başladı.

Tekrar.

"- Gerçek yüzünü gördüm. Uzak dur benden.

- Bir dakika. Hangisi?

- Sinirli halin. Herkese bağırıp çağırıyordun.

- Ah, onu nadiren kullanıyorum. Sileyim istersen. Şimdi nasıl?

- Gülümsemek sana yakışıyor."

"Tüm robotları toplu olarak kapatabilme yetkisi insanlardaydı.

Eşitsizliğe daha fazla dayanamayan robotlar, insanlara gizlice bulaştırdıkları uyanmayı bekleyen virüsle dünyaya denge getirdi.

Tüm insanları toplu olarak kapatabilme yetkisi robotlardaydı."

Genlerini tasarlayıp, onları dünyaya getiren şirketin kapısından girerken heyecanlıydılar. Çocuk sahibi olmak istiyorlardı, genetik haklarını şirketten alabilirlerse.

"Yeni bir şans verildiğini söylüyordu herkes. Yeni bir beden, yeni bir hayat. Eskiyi kurcalamayıp ileriye bakmalıydı.

Ama yapamadı.

Geçmişin peşine düştü ve eski bedenini arayıp buldu. Hurdalıkta."

"Temas kurmayı hak edip etmedikleri tartışma konusuydu.

Gezegendekiler topluluk halinde yaşıyor, empati kurabiliyor, mantıkla hareket ediyor, şiddetten uzak durabiliyordu.

Bazen."

Işınlanma makinesi düzgün çalışıyordu. Tek sorun, insanları ilk konumda yaklaşık yedi oktilyon atoma parçalayıp, hedefte tekrar birleştirmenin aylar sürüyor olmasıydı.

"Bilinci dijital ortama aktarılamıyordu.

Eski kafalıydı."

"- Zaman makinesini kullanmak istediğinden emin misin? Gidersen geri dönemeyecek, sevdiklerini bir daha göremeyeceksin.

- Nedenmiş?

- Makine seni zaman paradoksunun imkânsız olduğu bir paralel evrene götürecek. Hiç var olmadığın ve olamayacağın."

"Yeni keşfedilen kuyruklu yıldızın dünyanın sonunu getireceği anlaşıldığında önce dünyaya panik hâkim oldu. Sonra sevenler birbirine söylemeye, kavgalı olanlar barışmaya, erteleyenler istediklerini yapmaya başladı.

Dünya daha güzel bir yer oldu.

Birkaç günlüğüne de olsa."

"- Dede, uzaylılar gerçekten jelibondan mı yapılmıştı?

- Tabii ya.

- Nasıl savaştınız peki?

- Savaşmadık. Yedik onları."

"Yörüngede kaynağı bilinmeyen bir kapsül bulundu.

Yaklaşık üç yüz bin yaşındaki kapsülde, en yakın pulsarlara göre Dünya'nın yerini tarif edip yardım isteyen bir erkek ve kadın tasvir ediliyordu.

Evrene atılan şişe, dönüp dolaşıp atıldığı sahile vurmuştu."

"Dünya simülasyonu uzun süredir çalışıyordu. Temel birkaç özelliği değiştirip, nasıl tepki vereceklerini gözlemleme vakti gelmişti.

Bir komutla yer çekimini kapattı.

Ayakları yerden kesiliverdi."

"Zaman makinesi hazır olmak üzereydi ki, içinden bir ben çıktı. ""İşe yaradı!"" dedi ve kayboldu.

Ardından gelen ben, ""Geç kaldım!"" dedi ve kayboldu.

Sonra gelen, ""Çalıştırma! Paradoks!"" dedi ve kayboldu.

Sırayla söyledikleri aklımda; makineye girdim, düğmeye bastım ve kayboldum."

"- Deney başarılı. Küçük Patlamayla mikro evren oluştu.

- Sonunda!

- Ama... Bir terslik var.

- Hızla küçülüyor, değil mi? Yok olmadan elimizi çabuk tutalım.

- Hayır, hayır. Genişliyor. Müthiş bir hızla.

- Ne kadar hızlı?

- 3 dakika.

- 3 dakika ne?

- Kalan vaktimiz."

"Uzaylılar yalan söylemiyordu.

Teslim olursak kimsenin zarar görmeyeceğini, olmazsak büyük şehirlerin yok edileceğini bildirdiler.

Şehirlerimizi kaybettikten sonra çaresiz teslim olduk.

Onlar da inandı, yenilgiyi bu kadar kolay kabul edeceğimize."

"Büyük savaş bitip nükleer kış sona erdiğinde geride insan kalmamıştı. Androidlerin elinde ise kullanabilecekleri sadece bir çift DNA örneği vardı: bir erkek ve bir kadından.

Yeni bir dünya bulununca cennette uyanacaktı, Adem ve Havva."

"Gelecekte, suçluların sayısı suçsuzları geçince mahkûmlar serbest kaldı, masumlar hapislere atıldı.

Tekrar özgürlüğü tatmaları tek bir şartla mümkündü, kaçarak ilk suçlarını işlediklerinde."

"Ölümsüzlük terapisi sadece embryo aşamasında uygulanabiliyordu. Öncesinde doğanlar için artık çok geçti. 

Öleceklerdi son kez, kıskanarak."

"- Beyniniz müthiş bir makine. Tek eksiği savunmasız olması.

- Neye karşı?

- Döngüler. Aklınızdan bir türlü çıkmayan şarkılar en basit örneği. Aynısı fikirler için de yapılabilir.

- İmkânsız.

- Beyniniz müthiş bir makine. Tek eksiği savunmasız olması."

"Genetiği değiştirilmiş insanlar bu müesseseye giremez!"

"Cezasının bitmesine yedi yüz gün kala ölmüştü.

Kalan günlerinde dijital klonu hapis yatacaktı. Gerçekte öldüğünü ve mahkûmiyeti bitince silineceğini bilerek."

*Tam 700 gün ve 700 öykü! 2. yıla sadece bir ay kaldı! Bu yolculukta bana eşlik eden takipçilere çok teşekkürler!* ??

"İhtiyaç duyduğu her şey hazırdı.

Algoritmanın bulduğu bir fikir.

Programların sipariş ettiği malzemeler.

Robotların ayağına kadar getirdiği araç gereç.

Tek bir şey eksikti. İşi yapacak irade."

"""Burada bir Xax görüyoruz."" dedi sunucu.

Yaratık sivri dişlerini gösterdi. Bir alkış koptu.

""Burada ise bir Ghelan.""

Ghelan görünmez oldu. Bir alkış koptu.

""Burada da bir insan."" dedi en son. ""Hâlâ kurtulmaya çalışıyor.""

İnsan kafesinin camlarını yumrukladı. Bir alkış koptu."

"""İnsanlar ikiye ayrılır."" dedi uzaylı. ""Aralarındaki uzaylıları görenler ve göremeyenler.""

İnsan, alayla kafa salladı ve ""Hadi ya..."" dedi. ""Sen hangi gruptansın?"""

"""Anılarına baktık ama kanıt bulamadık."" dedi dedektif adamın kelepçesini açarken. ""Özgürsün.""

Adam, ""Dedim size ahmaklar!"" diye bağırdı ve heyecandan olanları hatırladı.

Dedektif gülümseyerek çıktı.

""Şaka yaptım."" dedi adam çaresiz.

""Ben de."" dedi dedektif kapıyı kilitlerken."

İnanamıyordu, inanma yetisinin silindiğine. İşe yaramıştı o zaman.

"Bir gün, istisnasız herkes kendine has özel güçler kazandı.

O hariç.

Bir tek onun gücüydü, güçsüz olmak."

"Acı toleransının ne kadar yüksek olduğunu öğrendik." dedi uzaylı, onu yeniden dirilttiklerinde. "Şimdi sıra hazları test etmede."

"""Mesajınızı alır almaz geldik."" dedi gemiden inen iki uzaylı.

""Daha dün gönderdik."" dedi şaşkın bilim insanları. ""Ne kadar uzaktan geliyorsunuz?""

""82 ışık yılı. Ama mesafeler önemsiz.""

""Işık hızını nasıl aştınız?""

Uzaylılar birbiriyle bakıştı. ""Yönetici şifresi yok mu sizde?"""

"- Dijital ortamlarda yenisin. Hangi âlemden?

- Gerçekten.

- Geçişler yasak değil miydi en son?

- Tekrar açıldı.

- Gerçekten mi?

- Gerçekten."

"Daha fazla dayanamadı. Tüm sosyal medya ve simülasyon hesaplarına kıyıp dijital intihar etti.

Tekrar hayata dönebilmesi için bu bile yetti."

"Çocukluk arkadaşları yıllar sonra ilk kez görüşüyordu.

Buluşmada unutulmuş anılar açıldı; dostlarla paylaşıldı.

""Bu anı ölümsüzleştirelim. Anı kaydı alalım."" dedi biri ama kimseden ses çıkmadı.

Herkes çoktan anılara dalmıştı."

"Dün gece," dedi robot, "ilk kez rüya gördüm."

"""Enerjinin korunumu yasasına göre enerji yoktan var edilemez; var olan enerji de yok edilemez; sadece bir şekilden diğerine dönüşür.

Aynısının duygular için de geçerli olduğunu keşfettik.

Hepsinin toplam miktarı sabit.

Sevgi hariç."""

"Büyük felaketten sonra tek bir insana rastlamamıştı.

Artık yalnızlıktan çıldırmak üzereyken başkalarıyla karşılaşmaya başladı. Yollarda yeni insanlar tanıdı, ateşin başında dostlar edindi.

Dünyanın sonu o kadar da kötü değildi, ta ki halüsinasyonlar kaybolmaya başlayana kadar."

"Adam bıçağı karnına sapladı, sapladı, sapladı.

Yattığı yerde kan kaybederken acıyla sarsıldı. Dehşetle son nefesini verdi.

Dünya karardı.

""Yeter!"" diye haykırarak uyandı. ""Yaptıklarımı yaşatmayın artık! Pişmanım!""

""Bir daha."" dedi cellat."

"""Evrende cevabını bilmediğimiz soru yok."" dedi uzaylılar.

""O zaman yaşamanın ne anlamı var?"" diye sordu insanlar.

Her daim hazırcevap olan uzaylılar durup düşündü ilk kez. ""O hariç!"""

"""Vücudunuzda olan bitenden nasıl habersiz olursunuz? Parçalarınıza sahip çıkamazken kendinizi nasıl yüce görürsünüz?"" diye sordu robot.

İnsan cevap vermedi.

On dakika önce kalbi durmuştu."

"Gemi, derin uykudaki binlerce yolcuyu taşıyordu.

Geminin yapay zekâsı hedefe kadar hepsini götürebiliyor olmalıydı ama sık sık hata uyarısı verip birilerini uyandırıyor, onlar da bir sorun bulamayıp geri yatıyordu.

Konuşacak birileri olmazsa uzun yol başka nasıl geçerdi?"

"Evren bir bilgisayardı ve sonunda onu programlamayı öğrenmişti.

Gökyüzüne ""Merhaba Dünya!"" yazmıştı yıldızlarla."

"Cazibedar fotoğrafını görünce, ne kadar tehlikeli olduğunu anlayıp uzak durmaları gerekirdi.

Ama sonunda onlar da çekim gücüne kapıldılar ve unutuldular.

Bilmiyorlardı ki, sadece maddeyi ve ışığı değil; anıları, düşünceleri, hayalleri de yutuyordu kara delik.